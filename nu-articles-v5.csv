ID,Title,Description,Author,Date,Subject,Text,Keywords
0,'Als ik thuiswerk ben ik productiever dan op kantoor' ,Werknemers krijgen geen wettelijk recht op thuiswerken. De wet Werken waar je wilt werd dinsdag door de Eerste Kamer verworpen. Op ons discussieplatform NUjij was daarover veel discussie. Daarom is vandaag de stelling: 'Als ik thuiswerk ben ik productiever dan op kantoor.', Door onze interactieredactie ,2023-09-27T07:00:48+02:00, Stelling en Praat Mee ,Werknemers krijgen geen wettelijk recht op thuiswerken. De wet Werken waar je wilt werd dinsdag door de Eerste Kamer verworpen. Op ons discussieplatform NUjij was daarover veel discussie. Daarom is vandaag de stelling: 'Als ik thuiswerk ben ik productiever dan op kantoor.' Kun je de reacties niet vinden? Klik boven of onder dit bericht op de knop met daarin het woord 'reacties' om naar de reacties te gaan. Daar kun je jouw reactie of opmerking achterlaten. Of klik hier om direct naar de reacties te gaan. ,"Stelling En Praat Mee, Politiek, Werk, Economie, Binnenland, Nujij, Thuis, Eerste Kamer"
1,Common en Jennifer Hudson bevestigen hun relatie in talkshow ,Common en Jennifer Hudson hebben laten weten dat ze een relatie met elkaar hebben. De twee deden dit maandag in de talkshow van Hudson. Vooraf is een fragment online gezet., Door onze entertainmentredactie ,2024-01-22T12:13:30+01:00, Achterklap ,"Common en Jennifer Hudson hebben laten weten dat ze een relatie met elkaar hebben. De twee deden dit maandag in de talkshow van Hudson. Vooraf is een fragment online gezet. ""Als presentator moet ik je deze vraag stellen: ben je met iemand aan het daten?"", zegt de 42-jarige Hudson in de video van The Jennifer Hudson Show. Daarop reageert de rapper en acteur bevestigend. Hij heeft zelfs een relatie, zegt hij,  ""Met een van de mooiste mensen die ik ooit in mijn leven heb ontmoet. Ze is slim en getalenteerd."" Tot dat moment zou het nog over iedereen kunnen gaan, maar daarna is de 51-jarige acteur duidelijker. ""Ik heb de lat hoog gelegd, want ze moest wel een EGOT hebben"", zegt hij. Dat is de status die je krijgt als je een Emmy, Grammy, Oscar en Tony Award wint. Hudson bereikte die status in 2022. Vervolgens laat Common nog duidelijker weten dat het om haar gaat: ""Ze moest met haar eerste film een Oscar winnen. En ze moest haar eigen talkshow hebben"". Hudson won een Oscar voor haar eerste rol in Dreamgirls (2006). Common, die eigenlijk Lonnie Rashid Lynn heet, vraagt ook aan Hudson hoe haar liefdesleven ervoor staat. ""Ik ben ook aan het daten"", antwoordt ze. ""En ik ben erg gelukkig."" Onlangs werd het koppel al eens samen bij een wedstrijd van de LA Lakers gesignaleerd. Ze bezochten ook een concert van Usher in Las Vegas. ","Achterklap, Jennifer Hudson"
2,"Radiostilte in formatie wordt doorbroken, spanning loopt op ","Ondanks de afgesproken radiostilte tijdens de formatie wordt het duidelijk dat de spanning tussen PVV, VVD, NSC en BBB aan tafel oploopt. PVV-leider Geert Wilders dreigde op X met nieuwe verkiezingen. Ook noemde hij daar VVD-leider Dilan Yesilgöz zuur.", Door Priscilla Slomp en Edo van der Goot ,2024-01-29T19:03:21+01:00, Politiek ,"Ondanks de afgesproken radiostilte tijdens de formatie wordt het duidelijk dat de spanning tussen PVV, VVD, NSC en BBB aan tafel oploopt. PVV-leider Geert Wilders dreigde op X met nieuwe verkiezingen. Ook noemde hij daar VVD-leider Dilan Yesilgöz zuur. ""Ik sta hier echt niet om zijn tweets te recenseren"", zei Yesilgöz maandagmiddag over Wilders' laatste belediging. ""Ik vind daar heel weinig van."" Wilders sneerde die ochtend op X richting Yesilgöz: ""Zure Yesilgöz sneert, niemand in de zaal reageert."" De VVD'er had op haar beurt in haar speech op het partijcongres van afgelopen zaterdag weer steekjes uitgedeeld aan Wilders. ""Als je heel vakkundig boze berichten de wereld in stuurt, kan je er zelfs verkiezingen mee winnen"", zei ze grappend. Maar het zorgde voor weinig reactie in de zaal. De PVV-leider haalt op X vaker uit. Ook tijdens de formatie, terwijl de gesprekken juist gebaat zijn bij zo min mogelijk afleiding van buitenaf. Het is bekend dat de gesprekspartners zich achter de schermen ergeren aan Wilders' twittergedrag. Dit weekend hintte Wilders op X zelfs openlijk op nieuwe verkiezingen. Hij schreef: ""Wij gaan voor een rechts kabinet. Nederlanders weer op één. Een forse lastenverlichting voor burgers en geen pijnlijke megabezuinigingen. Heel veel minder asielzoekers en dwang in de diepvries. Ik hoop dat het lukt, zodat nieuwe verkiezingen niet nodig zijn."" Je kon er een dreigement in lezen. De verwijzing naar nieuwe verkiezingen deed de wenkbrauwen fronsen. ""Daar was ik ook een beetje verbaasd over"", zei Yesilgöz maandag. Op het VVD-congres sprak zij juist van een ""goede kans op een vruchtbare samenwerking"". Volgens de VVD-leider verlopen de gesprekken in ""goede sfeer"". Volgens NSC-leider Pieter Omtzigt heeft iedereen aan de formatietafel nog het gevoel dat ze ""de goede kant"" op gaan. Want - zo benadrukt hij - er is nog niemand van tafel weggelopen. Tegelijkertijd spreekt hij van ""pittige"" en ""serieuze"" gesprekken. Op de vraag of de partijen eruit gaan komen, reageerde de NSC-leider afwachtend. ""We kijken wat er in het verslag staat."" Wilders erkende maandag dat er flinke druk staat op de formatiegesprekken. ""Er staat veel op het spel en het zijn harde onderhandelingen. Ik kan het niet mooier maken dan het is en we zullen kijken wat eruit komt"", zei hij vlak voordat de gesprekken met de andere partijleiders weer begonnen. Wilders voert met zijn uitspraken en berichten de druk verder op. De partijen aan tafel zijn al weken aan het uitzoeken of er voldoende grond is om een nieuwe fase van onderhandelen in te gaan. Het is geen geheim dat de partijen op bepaalde fundamentele kwesties lijnrecht tegenover elkaar staan. Zo is het nog steeds niet duidelijk of met name Omtzigt al overtuigd is van Wilders' intenties met de grondrechten en rechtsstaat. Maar ook de standpunten op het gebied van de overheidsfinanciën lopen flink uiteen. BBB en PVV willen bijvoorbeeld het eigen risico afschaffen, wat vele miljarden kost. Tegelijkertijd willen de partijen geen lastenverzwaring en geen bezuinigingen. De VVD huivert juist bij het laten oplopen van de staatsschuld. Informateur Ronald Plasterk erkende maandag dat de financiën een ingewikkeld vraagstuk zijn. ""Er moet perspectief zijn op overeenstemming. En juist bij financiën is dat natuurlijk een grote vraag."" De formatie duurt al ruim twee maanden, maar er lijkt weinig vooruitgang in te zitten. Plasterk komt uiterlijk 12 februari met zijn tussenverslag. ","Politiek, Formatie 2023, Bbb, Geert Wilders, Dilan Yesilgöz, Vvd, Nsc, Pvv."
3,Heb je een vraag over het sportnieuws? Stel hem hier ,We vinden het heel belangrijk om te weten welke vragen er leven bij onze bezoekers. Zo kunnen wij de antwoorden geven waar jij behoefte aan hebt en wordt onze berichtgeving relevanter. Heb jij een vraag over het sportnieuws? Stel hem dan via onderstaand formulier., Door NU.nl ,2022-01-10T10:01:27+01:00, Uitgelicht-sport ,We vinden het heel belangrijk om te weten welke vragen er leven bij onze bezoekers. Zo kunnen wij de antwoorden geven waar jij behoefte aan hebt en wordt onze berichtgeving relevanter. Heb jij een vraag over het sportnieuws? Stel hem dan via onderstaand formulier. ,"Uitgelicht Sport, Nieuws, Nu.nl"
4,Waarom zeggen we pepernoot als we kruidnoot bedoelen? ,"De pepernoten... pardon, kruidnoten liggen alweer een tijdje in de supermarkt. Veel mensen zeggen pepernoot, maar bedoelen kruidnoot. Waar komt deze verspreking vandaan?", Door Nienke Franken ,2023-10-07T21:04:02+02:00, Opmerkelijk ,"De pepernoten... pardon, kruidnoten liggen alweer een tijdje in de supermarkt. Veel mensen zeggen pepernoot, maar bedoelen kruidnoot. Waar komt deze verspreking vandaan? ""Pepernoot is een verzamelnaam voor veel verschillende koekjes"", zegt Oscar de Lange. Hij is eigenaar van de Pepernotenfabriek, de oudste kruidnotenproducent van Nederland. ""Een kruidnoot is een soort pepernoot."" Eigenlijk klopt het dus allebei. Kruidnoten zijn bedacht, omdat de oorspronkelijke pepernoten niet makkelijk in grote hoeveelheden te bakken zijn. De nieuwe soort wordt in eerste instantie kruidige pepernoot genoemd. Dat zijn de koekjes met een platte en bolle kant die we nu veel eten. Al snel is de naam verbasterd tot kruidnoot. ""Dus een kruidnoot is een pepernoot, maar een pepernoot is niet altijd een kruidnoot."" ","Opmerkelijk, Sinterklaas, Eten En Drinken"
5,Duitse politieagenten verdacht van corruptie na eten gratis curryworst ,Aanklagers in Hannover zijn een onderzoek begonnen naar zeventien Duitse politieagenten. De agenten worden verdacht van corruptie omdat ze gratis curryworsten aannamen., Door onze nieuwsredactie ,2024-01-23T14:28:06+01:00, Opmerkelijk ,"Aanklagers in Hannover zijn een onderzoek begonnen naar zeventien Duitse politieagenten. De agenten worden verdacht van corruptie omdat ze gratis curryworsten aannamen. De agenten zouden in een tijdsbestek van tien maanden voor maximaal 2.000 euro aan curryworsten hebben gegeten, zonder te betalen voor het typisch Duitse gerecht. De aanklagers vermoeden dat een instructeur van een trainingscursus hen voor de etentjes uitnodigde en de rekeningen betaalde. Mogelijk hoopte hij op goede beoordelingen van de cursisten. ""Dat zou het geval kunnen zijn, dus zijn we verplicht het te onderzoeken"", stellen de aanklagers. Omdat tijdens de etentjes ""vooral curryworsten"" zouden zijn gegeten, spreken Duitse media van de ""curryworstzaak"" en ""curryworstcorruptie"". ","Opmerkelijk, Duitsland, Buitenland, Hannover"
6,Sienna Miller (41) boos om kritiek op zwangerschap: 'Dubbele moraal' ,Sienna Miller is helemaal klaar met de kritiek op haar zwangerschap. De 41-jarige actrice zegt in de podcast van Vogue dat de negatieve reacties over haar leeftijd het gevolg zijn van een dubbele moraal., Door onze entertainmentredactie ,2023-12-14T15:34:54+01:00, Achterklap ,"Sienna Miller is helemaal klaar met de kritiek op haar zwangerschap. De 41-jarige actrice zegt in de podcast van Vogue dat de negatieve reacties over haar leeftijd het gevolg zijn van een dubbele moraal. ""Dat het onverantwoordelijk zou zijn of zielig voor het kind: het is zo'n dubbele moraal"", vindt Miller. ""Het is gewoon een vervelend en gemakkelijk doelwit. Maar ik vind het absurd."" Miller kreeg niet alleen kritiek vanwege de leeftijd waarop ze zwanger is geworden, maar ook op het leeftijdsverschil met haar partner, acteur Oli Green. De actrice is 14 jaar ouder dan haar 27-jarige collega. Miller, die al een elfjarige dochter uit een eerdere relatie heeft, was niet van plan om zwanger te worden. ""Het gebeurde als een totale verrassing en het is blijkbaar iets dat mijn lichaam kan doen"", zegt Miller, die deze maand uitgerekend is. ""En ik vind dat oordeel heel eenzijdig, het is zo triest."" Miller maakte eerder deze week bekend dat zij en Green een dochter verwachten. ","Achterklap, Sienna Miller."
7,Trainer Van den Brom na anderhalf jaar ontslagen bij Lech Poznan ,John van den Brom is zondag na anderhalf jaar ontslagen bij Lech Poznan. De 57-jarige trainer wordt verantwoordelijk gehouden voor de slechte resultaten van de afgelopen periode., Door onze sportredactie ,2023-12-17T10:48:19+01:00, Voetbal ,"John van den Brom is zondag na anderhalf jaar ontslagen bij Lech Poznan. De 57-jarige trainer wordt verantwoordelijk gehouden voor de slechte resultaten van de afgelopen periode. Lech Poznan won slechts twee van de laatste acht competitieduels. De huidige nummer drie van de Ekstraklasa staat acht punten achter op koploper Slask Wroclaw. De club werd dit seizoen al in de voorrondes van de Conference League uitgeschakeld door het Slowaakse Spartak Trnava. ""We hebben de coach ontslagen, omdat onze ambities onveranderd zijn. We willen meedoen om het kampioenschap"", zegt technisch directeur Tomasz Rzasa op de site van Lech Poznan. Als speler was Rzasa in Nederland actief voor onder meer Feyenoord. De landskampioen van 2022 eindigde vorig seizoen derde in de Poolse competitie. Daarnaast leidde Van den Brom zijn ploeg naar de kwartfinales van de Conference League. Daarin verloor de club over twee wedstrijden van Fiorentina. Van den Brom lag tot volgend jaar zomer vast in Polen. De Nederlander was eerder hoofdcoach van AGOVV, ADO Den Haag, Vitesse, Anderlecht, AZ, FC Utrecht, KRC Genk en het Saoedische Al-Taawoun. Mariusz Rumak volgt Van den Brom op bij Lech Poznan. De 46-jarige Pool was de afgelopen tijd actief in de jeugdopleiding van de club. Hij was van 2012 tot 2014 ook al coach van de hoofdmacht. ","Voetbal, John Van Den Brom, Lech Poznan, Poznan, Trainer Van Den Brom"
8,Complete schedel van prehistorisch zeemonster gevonden aan Engelse kust ,"In het Engelse graafschap Dorset is de schedel van een reusachtig zeedier gevonden, schrijft de BBC zondag. De schedel is van een Pliosaurus, die ongeveer 150 miljoen jaar geleden leefde.", Door onze nieuwsredactie ,2023-12-10T14:29:38+01:00, Wetenschap ,"In het Engelse graafschap Dorset is de schedel van een reusachtig zeedier gevonden, schrijft de BBC zondag. De schedel is van een Pliosaurus, die ongeveer 150 miljoen jaar geleden leefde. De gevonden schedel is 2 meter lang. Het fossiel is opvallend compleet en intact. Dat biedt de wetenschap kansen om tot nieuwe inzichten te komen over het dier. Pliosaurus kon tot 12 meter lang worden. Het dier had ruim twee keer de bijtkracht van een zoutwaterkrokodil en bijna vijftig keer de bijtkracht van een mens. Een strandwandelaar vond het voorste stukje van de schedel in de Baai van Kimmeridge aan de Engelse zuidkust. Dat stuk kustlijn staat bekend als Jurassic Coast, omdat er vaker fossielen worden gevonden. De rest van de schedel werd uit de klif gehakt. Dat proces duurde maanden. Onderzoeker Steve Etches is er zeker van dat de rest van het dier nog verstopt zit in de kliffen, vertelt hij aan de BBC. Omdat de kliffen snel eroderen, is volgens hem nu het moment om het dier te gaan zoeken. De schedel van Pliosaurus staat centraal in een programma van de Britse bioloog David Attenborough, dat de BBC op Nieuwjaarsdag uitzendt. ","Wetenschap, Verenigd Koninkrijk, Dieren, Bbc, Pliosaurus, Dorset"
9,Robert De Niro (80) over negen maanden oude dochter: 'Wonderbaarlijk' ,Robert De Niro heeft voor het eerst verteld over zijn negen maanden oude dochtertje Gia. In gesprek met AARP zegt de tachtigjarige acteur dat hij het geweldig vindt dat hij opnieuw vader is geworden., Door onze entertainmentredactie ,2024-01-26T06:46:13+01:00, Achterklap ,"Robert De Niro heeft voor het eerst verteld over zijn negen maanden oude dochtertje Gia. In gesprek met AARP zegt de tachtigjarige acteur dat hij het geweldig vindt dat hij opnieuw vader is geworden. ""Het voelt fantastisch"", aldus De Niro. ""Al mijn zorgen verdwijnen als sneeuw voor de zon als ik naar haar kijk. Het is wonderbaarlijk."" De Amerikaanse acteur vraagt zich af, volgens AARP met tranen in de ogen, of dat zo blijft wanneer Gia ouder wordt. ""Maar ze is zo ontzettend lief - de manier waarop ze naar je kijkt, je in zich opneemt en observeert..."" In mei maakte De Niro bekend een zevende kind te hebben gekregen. Het meisje draagt de naam Gia Virginia en is het eerste kind dat de Killers of the Flower Moon-acteur kreeg met zijn vriendin Tiffany Chen (45). Chen is werkzaam als lerares in de vechtkunst en ontmoette De Niro op de set van The Intern, waarin ze een klein rolletje speelde. De Niro heeft zes andere kinderen, in de leeftijd van 12 tot 52 jaar, met drie verschillende vrouwen. ","Achterklap, Robert De Niro"
10,Noorse prinses Ingrid Alexandra (20) viert verjaardag in het leger ,"De Noorse prinses Ingrid Alexandra viert haar twintigste verjaardag niet thuis, maar in het leger. De oudste dochter van kroonprins Haakon en zijn vrouw Mette-Marit is anderhalve week geleden begonnen aan haar diensttijd.", Door onze entertainmentredactie ,2024-01-21T13:31:00+01:00, Media en Cultuur ,"De Noorse prinses Ingrid Alexandra viert haar twintigste verjaardag niet thuis, maar in het leger. De oudste dochter van kroonprins Haakon en zijn vrouw Mette-Marit is anderhalve week geleden begonnen aan haar diensttijd. Het Noorse koningshuis wenst de prinses op Instagram een gelukkige verjaardag toe. ""Gelukkige verjaardag, prinses Ingrid Alexandra die vandaag twintig jaar wordt"", staat bij een foto van de prinses in uniform. De prinses is begonnen aan haar eerste dienst in het ingenieursbataljon in het Skjold kamp in Indre Troms. Dat is een groot gebied langs de grens met Finland en Zweden. Noorwegen heeft sinds 2015 een dienstplicht voor zowel mannen als vrouw. Het is het eerste land in Europa en binnen de NAVO dat de militaire dienst verplicht maakt voor beide geslachten. De prinses is twaalf maanden lang in dienst bij het Engineer Battalion in Brigade Nord. Dat is de grootste unit van het Noorse leger. Na de basistraining krijgt Ingrid Alexandra een dienstfunctie toegewezen en zal ze een specifiekere opleiding gaan volgen. Tot slot volgt een periode van trainingen en gaat ze praktijkervaring opdoen als militair. Haakon en Mette-Marit hebben twee kinderen. Prins Sverre Magnus is zeventien jaar. Ingrid Alexandra wordt naar verwachting de tweede vrouwelijke monarch van het land, na de vijftiende-eeuwse koningin Margaret. ","Media En Cultuur, Achterklap, Noorwegen, Koningshuis, Media En Cultuur"
11,"Veldrijdster Alvarado bekroont droomstart met zege, Pidcock klopt Ronhaar ",Ceylin del Carmen Alvarado heeft zondag op overtuigende wijze de wereldbekerveldrit in het Belgische Namen gewonnen. De Nederlandse reed al bij de start weg van de concurrentie en werd niet meer bijgehaald. Bij de mannen won Tom Pidcock., Door onze sportredactie ,2023-12-17T14:45:32+01:00, Sport Overig ,"Ceylin del Carmen Alvarado heeft zondag op overtuigende wijze de wereldbekerveldrit in het Belgische Namen gewonnen. De Nederlandse reed al bij de start weg van de concurrentie en werd niet meer bijgehaald. Bij de mannen won Tom Pidcock. Alvarado nam al vrij snel een voorsprong van enkele meters op de rest. Dat kwam mede doordat Puck Pieterse en Lucinda Brand een robbertje met elkaar aan het vechten waren. Na de eerste ronde was het gat al tien seconden. In de daaropvolgende ronden vergrootte Alvarado haar voorsprong tot een halve minuut. Brand kwam nog wel terug tot zeventien seconden, maar zij kon haar landgenote niet meer bedreigen. In de laatste meters werd een balende Brand nog ingehaald door Pieterse. Door haar derde wereldbekerzege van het seizoen verstevigt Alvarado de leiding in het klassement. De Rotterdamse van Alpecin-Deceuninck heeft 235 punten, 75 punten meer dan nummer twee Brand. Wereldkampioen Fem van Empel had zich afgemeld voor de cross in Namen. Bij de mannen ging Pidcock met de overwinning aan de haal. De Brit reed in de voorlaatste ronde weg bij de Nederlander Pim Ronhaar en kwam uiteindelijk solo over de finish. Hij boekte zijn eerste zege van het seizoen. Pidcock liet Ronhaar vijftien seconden achter zich. Met Joris Nieuwenhuis eindigde er nog een Nederlander op het podium. Lars van der Haar moest genoegen nemen met de zesde plaats. Mathieu van der Poel, die zaterdag in Herentals zijn rentree opluisterde met de zege, ontbrak in Namen. Ook zijn Belgische rivaal Wout van Aert was niet van de partij. ","Sport Overig, Veldrijden, Wereldbeker Veldrijden, Ceylin Del Carmen Alvarado, Tom Pidcock, Ronhaar"
12,Gegevens van klanten parkeerapp EasyPark gelekt na cyberaanval ,"Parkeerapp EasyPark is deze week getroffen door een cyberaanval. Volgens de makers zijn gegevens als namen, telefoonnummers en adressen van klanten gelekt.", Door onze techredactie ,2023-12-15T16:51:50+01:00, Tech ,"Parkeerapp EasyPark is deze week getroffen door een cyberaanval. Volgens de makers zijn gegevens als namen, telefoonnummers en adressen van klanten gelekt. Op de website van EasyPark staat dat een deel van de klanten is getroffen door het datalek. Het bedrijf maakt niet bekend hoeveel mensen precies zijn gedupeerd. Mensen van wie gegevens zijn gelekt, krijgen een bericht. EasyPark is een van de bekendste en grootste parkeerapps. De app was eerder bekend als Parkmobile, maar veranderde begin dit jaar van naam na een overname door de EasyPark Group. Parkmobile had op dat moment zo'n drie miljoen gebruikers in Nederland. Bij de cyberaanval is toegang verkregen tot bepaalde contactgegevens die klanten hebben gedeeld. Naast namen en telefoonnummers zijn ook enkele cijfers van IBAN- en creditcardnummers te zien geweest. ""Er kunnen echter geen betalingen gedaan worden met deze onvolledige gegevens"", schrijft EasyPark. Wel waarschuwt het bedrijf dat gestolen gegevens door criminelen gebruikt kunnen worden voor pogingen tot phishing. Daarbij wordt bijvoorbeeld in een e-mail gedaan alsof je een bericht krijgt van een bedrijf, waarna je naar een nepsite wordt geloodst om inlog- of betaalgegevens afhandig te maken. EasyPark biedt excuses aan voor het lek. ""We nemen de bescherming van jouw privacy serieus en streven ernaar jou de best mogelijke ervaring te bieden"", staat in de tekst. ""Het ervaren van een datalek zorgt natuurlijk voor bezorgdheid bij ons allemaal."" ","Tech, Datalekken, Parkeerapp"
13,Kelly Clarkson twee keer in de prijzen gevallen bij Daytime Emmy Awards ,"Kelly Clarkson heeft vrijdag weer twee prijzen gewonnen bij de Daytime Emmy Awards, de belangrijkste Amerikaanse tv-prijzen. De presentatrice van The Kelly Clarkson Show won de prijs voor de beste talkshow en die voor de beste presentator van een talkshow.", Door onze entertainmentredactie ,2023-12-16T10:46:32+01:00, Boek & Cultuur ,"Kelly Clarkson heeft vrijdag weer twee prijzen gewonnen bij de Daytime Emmy Awards, de belangrijkste Amerikaanse tv-prijzen. De presentatrice van The Kelly Clarkson Show won de prijs voor de beste talkshow en die voor de beste presentator van een talkshow. Clarkson won de prijs voor de beste talkshowhost de afgelopen drie jaar ook al met haar programma. The Kelly Clarkson Show won vorig jaar al de prijs voor de beste entertainmenttalkshow. Dit jaar ging de zangeres er dus met de prijs voor de beste talkshow vandoor, door het samenvoegen van de categorieën beste informatieve talkshow en beste entertainmenttalkshow. Clarkson heeft nu in totaal zeven Daytime Emmy's gewonnen met haar serie, die nu bezig is aan het vijfde seizoen. ""Ontzettend bedankt! Ik ben zo trots op mijn hele team"", schrijft de Amerikaanse in een reactie op Instagram. In mei van dit jaar vertelden meerdere oud-medewerkers anoniem over de slechte werksfeer bij het programma van Clarkson. De presentatrice zou niet op de hoogte zijn geweest van de situatie. Om de situatie te verbeteren, zijn alle leidinggevenden - dus ook Clarkson zelf - een training gaan volgen ""om ervoor te zorgen dat grensoverschrijdend gedrag wordt uitgebannen"". Clarkson is naast presentatrice ook zangeres en songwriter. Ze brak bij het grote publiek door met haar overwinning in het eerste seizoen van het televisieprogramma American Idol in 2002. Ze bracht meerdere succesvolle albums uit. ","Boek & Cultuur, Kelly Clarkson, Emmy Awards"
14,"Prins net geklopt door wereldrecordhouder Stolz op 1.000 meter, harde val Nuis ",Tim Prins is zondag knap tweede geworden op de 1.000 meter bij de wereldbeker in Salt Lake City. De Nederlander was slechts acht honderdsten langzamer dan de kersverse wereldrecordhouder Jordan Stolz. Kjeld Nuis viel hard na zijn finish., Door onze sportredactie ,2024-01-28T21:09:45+01:00, Schaatsen ,"Tim Prins is zondag knap tweede geworden op de 1.000 meter bij de wereldbeker in Salt Lake City. De Nederlander was slechts acht honderdsten langzamer dan de kersverse wereldrecordhouder Jordan Stolz. Kjeld Nuis viel hard na zijn finish. Stolz kwam twee dagen na zijn fenomenale wereldrecord (1.05,37) niet in de buurt van een nieuwe toptijd op de 1.000 meter. De negentienjarige Amerikaan klokte op de slotdag van een vol weekend 1.06,32. Prins profiteerde net niet helemaal van de mindere tijd van Stolz. De jonge Nederlander was met 1.06,40 bijna een seconde sneller dan zijn persoonlijk record, dat hij vrijdag neerzette in Salt Lake City (1.07,20). Het leverde een fraaie zilveren medaille op. Het Nederlands record van Nuis (1.06,18) bleef net buiten bereik. De Japanner Tatsuya Shinhama eindigde als derde in 1.06,72. Nuis kwam met 1.06,81 net tekort voor het podium, maar dat was absoluut niet het belangrijkste verhaal van zijn 1.000 meter. De drievoudig olympisch kampioen ging na de finish hard onderuit en verliet het ijs op een brancard en met een brace om zijn nek. De 34-jarige Nuis kampte de afgelopen dagen al met ziekte. Hij reed daardoor de 1.000 meter van vrijdag met de handrem erop en sloeg de 1.500 meter van zaterdag over. Zondag was hij fit genoeg om te starten en voluit te rijden, maar na de finish ging het mis doordat hij op een blokje stapte. Jenning de Boo was de derde Nederlander op plek zes. De Nederlands kampioen reed een persoonlijk record: 1.06,95. Joep Wennemars viel buiten de top tien. De 21-jarige sprinter van Jumbo-Visma eindigde als twaalfde in 1.07,60. Kai Verbij zette een matig seizoen voort. De tweevoudig wereldkampioen op de 1.000 meter werd twintigste en laatste in 1.08,83. De Nederlander was 2,5 seconde langzamer dan zijn persoonlijk record (1.06,34). ","Schaatsen, World Cup Salt Lake City, Jordan Stolz, Tim Prins, Kjeld Nuis, Salt Lake City"
15,Familieleden van vermiste vinden lichaamsdeel in uitgebrand Rotterdams pand ,"Familieleden van een vermiste hebben een lichaamsdeel gevonden in het Rotterdamse gebouw dat maandag is uitgebrand. Zij gingen op eigen houtje op zoek in het verwoeste appartementencomplex, dat met hekken is afgesloten.", Door onze nieuwsredactie ,2024-01-31T13:18:58+01:00, Binnenland ,"Familieleden van een vermiste hebben een lichaamsdeel gevonden in het Rotterdamse gebouw dat maandag is uitgebrand. Zij gingen op eigen houtje op zoek in het verwoeste appartementencomplex, dat met hekken is afgesloten. De familieleden vertelden aan een verslaggever van de NOS en een fotograaf van het ANP dat ze een been hebben gevonden onder het puin. Het gaat om een lichaamsdeel van de 43-jarige Kamran. Familieleden hebben hem herkend aan zijn schoenen, meldt Rijnmond. Volgens hen ligt de rest van het lichaam nog onder het puin. Dinsdag zeiden familieleden al tegen verschillende media dat Kamran een van de drie vermisten is en waarschijnlijk onder het puin ligt. Volgens de ANP-fotograaf zochten ze direct op de plek van Kamrans kantoor en wisten ze precies waar ze moesten kijken. In totaal gingen ongeveer twintig mensen op eigen houtje het terrein op. De politie hield de personen in eerste instantie niet tegen toen zij het terrein betraden. Later werden de mensen gevraagd het terrein te verlaten. Volgens de familie heeft de politie beloofd te helpen met het bergen van het lichaam. Onder die voorwaarde hebben de familieleden het afgesloten terrein weer verlaten. ""Als de hulpdiensten niet gaan helpen, komen we vanavond met veel mensen terug"", zei een familielid tegen de aanwezige journalisten. Hij sprak zelfs van een mogelijke bestorming. Later maakte de politie bekend dat inderdaad begonnen wordt met de sloop van het gebouw om de vermisten te kunnen zoeken. Maandagavond brak na een explosie een grote brand uit in het appartementencomplex aan de Schammenkamp. De brandweer was de hele nacht bezig met blussen. Sinds de brand worden drie mensen vermist. De veiligheidsregio houdt er rekening mee dat de vermisten het pand niet konden verlaten. ","Binnenland, Rotterdam"
16,Jonathan Majors lijkt mishandeling ex-vriendin toe te geven in sms'jes ,Acteur Jonathan Majors lijkt in sms'jes te hebben toegegeven dat hij zijn ex-vriendin Grace Jabbari tijdens hun relatie heeft mishandeld. Dat werd vrijdag bekend tijdens de rechtszaak tegen Majors., Door onze nieuwsredactie ,2023-12-09T09:49:37+01:00, Films & Series ,"Acteur Jonathan Majors lijkt in sms'jes te hebben toegegeven dat hij zijn ex-vriendin Grace Jabbari tijdens hun relatie heeft mishandeld. Dat werd vrijdag bekend tijdens de rechtszaak tegen Majors. Amerikaanse media schrijven dat in de rechtszaal berichten werden voorgelezen waarin Majors zijn inmiddels ex-vriendin vraagt om niet naar het ziekenhuis te gaan met haar verwondingen. ""Ik ben bang dat je geen idee hebt wat er kan gebeuren als je naar het ziekenhuis gaat"", stuurde Majors vorig jaar september naar Jabbari. ""Ze zullen je vragen stellen. En aangezien ik niet denk dat je ons echt beschermt, kan het leiden tot een onderzoek, zelfs als je wel liegt en ze iets vermoeden."" Jabbari las de berichten geëmotioneerd voor in de rechtbank in New York. Ze verzekerde de acteur in een sms'je dat ze hem niet de schuld zou geven in het ziekenhuis. ""Ik zal tegen de dokter zeggen dat ik mijn hoofd heb gestoten."" Ook schreef Majors in berichten dat hij zichzelf iets zou aandoen als ze naar het ziekenhuis zou gaan. ""Ik heb ook liefde nodig. Of misschien ben ik zo'n monster en vreselijke man dat ik het niet verdien"", werd onder meer voorgelezen. Majors wordt door Jabbari beschuldigd van huiselijk geweld. De acteur, die onlangs als schurk Kang te zien was in de Marvel-film Ant-Man and the Wasp: Quantumania, zou haar in maart hebben aangevallen in een auto. ","Films & Series, Achterklap, Media En Cultuur, Sms'jes, Grace Jabbari, Jonathan Majors"
17,Kinderen Jan des Bouvrie krijgen nog geen geld uit erfenis ,"Jean-Marc en Nicole des Bouvrie, de twee oudste kinderen van de overleden Jan des Bouvrie, mogen nog geen geld opeisen uit de erfenis van hun vader. Dat kan pas als Monique, de weduwe van de interieurontwerper, is overleden.", Door onze entertainmentredactie ,2024-01-31T12:57:22+01:00, Achterklap ,"Jean-Marc en Nicole des Bouvrie, de twee oudste kinderen van de overleden Jan des Bouvrie, mogen nog geen geld opeisen uit de erfenis van hun vader. Dat kan pas als Monique, de weduwe van de interieurontwerper, is overleden. Volgens Monique des Bouvrie hebben Nicole en Jean-Marc hun deel van de erfenis al gehad, maar de oudste zoon en dochter van de ontwerper zien dat anders. Zij zijn bang dat er geen geld meer is als Monique is overleden. Hun vrees is onterecht, oordeelde de rechtbank Midden-Nederland woensdag. Jean-Marc en Nicole waren een bodemprocedure gestart om onder meer de hoogte van de erfenis en de manier waarop die wordt uitgekeerd vast te stellen. De twee oudste kinderen van de interieurontwerper, die hij had uit een eerdere relatie, hadden naar eigen zeggen geen zicht op de volledige verdeling van de erfenis. Zij zagen een gang naar de rechter als enige optie. ""Het enige waar het ons om gaat, is dat alles financieel klopt. Het is een ingewikkeld testament en we zijn de inhoud hiervan aan het onderzoeken"", zei Jean-Marc eerder tegen De Telegraaf. Het tweetal liet vorig jaar al beslag leggen op de villa van hun vader, omdat zij vinden dat de erfenis van hun vader niet eerlijk is verdeeld. Monique en de twee jongste kinderen, Jan jr. en Bo, verzochten de rechter vervolgens om het beslag op te heffen. Het drietal wil de villa graag verkopen, maar dat gaat niet als er beslag op ligt. In november besloot de rechtbank dat het beslag inderdaad mocht worden opgeheven. ","Achterklap, Jan Des Bouvrie, Nicole Des Bouvrie, Monique, Jean-marc"
18,Selena Gomez bevestigt relatie met producer Benny Blanco: 'Hij is mijn alles' ,"Selena Gomez heeft een relatie met muziekproducer Benny Blanco, bevestigt de zangeres op Instagram. De geruchten dat de twee samen zijn, gingen al een tijdje.", Door onze entertainmentredactie ,2023-12-08T10:16:23+01:00, Achterklap ,"Selena Gomez heeft een relatie met muziekproducer Benny Blanco, bevestigt de zangeres op Instagram. De geruchten dat de twee samen zijn, gingen al een tijdje. Gomez (31) en Blanco (35) werkten al meerdere keren samen. De eerste keer was in 2015, toen Blanco de nummers Same Old Love en Kill Em van Gomez produceerde. Begin dit jaar bundelden ze wederom hun krachten voor het liedje Single Soon. Blanco heeft ook regelmatig samengewerkt met Justin Bieber, de ex van Gomez. De muziekproducent, die eigenlijk Benjamin Joseph Levin heet, bezocht in oktober een evenement dat de zangeres organiseerde. Daarop ontstonden geruchten dat de twee samen zijn. Fans hebben Gomez naar de roddels gevraagd en op Instagram geeft de zangeres nu antwoord. ""Hij is mijn alles"", schrijft Gomez. ""Hij is het beste wat me ooit is overkomen. Beter dan iedereen met wie ik ooit een relatie heb gehad. Hij is liever voor mij dan wie dan ook."" Ook deelt Gomez een foto waarop ze met haar hoofd op iemands borst ligt. Vermoedelijk is dat Blanco. Gomez had eerder relaties met Bieber en The Weeknd. Sinds een paar jaar is de zangeres vrijgezel. Blanco is bekend als producer en schrijver van talloze hits, waaronder Teenage Dream van Katy Perry, TiK ToK van Kesha en Circus van Britney Spears. Hij werkte mee aan 29 nummer 1-hits. ","Achterklap, Selena Gomez, Benny Blanco"
19,Oorzaak zwangerschapsmisselijkheid eindelijk bekend: hormoon is boosdoener ,"Onderzoekers weten eindelijk wat de belangrijkste oorzaak van misselijkheid en overgeven tijdens de zwangerschap is. De boosdoener is het hormoon GDF15, dat wordt aangemaakt door de foetus en via het bloed bij de zwangere terechtkomt.", Door onze nieuwsredactie ,2023-12-13T23:46:30+01:00, Wetenschap ,"Onderzoekers weten eindelijk wat de belangrijkste oorzaak van misselijkheid en overgeven tijdens de zwangerschap is. De boosdoener is het hormoon GDF15, dat wordt aangemaakt door de foetus en via het bloed bij de zwangere terechtkomt. Experts hadden al wel een vermoeden dat GDF15 iets te maken kon hebben met misselijkheid tijdens de zwangerschap, maar tot nu toe was er veel onduidelijk over de onderliggende oorzaak van misselijkheid tijdens de zwangerschap. Uit het onderzoek, dat werd gepubliceerd in het toonaangevende tijdschrift Nature, blijkt dat vrouwen die voor hun zwangerschap weinig GDF15 in hun lichaam hadden, gevoeliger reageren op een toename van het hormoon dan vrouwen met een hogere dosis. ""We weten nu dat vrouwen ziek worden tijdens de zwangerschap wanneer ze worden blootgesteld aan hogere waarden van het hormoon GDF15 dan ze gewend zijn"", zei een van de onderzoekers tegen The Guardian. Het heeft dus te maken met hoeveel GDF15 de foetus aanmaakt en de tolerantie van de zwangere. Zo'n 80 procent van de zwangere vrouwen ervaart misselijkheid en overgeven. 2 procent van hen lijdt aan een extreme vorm daarvan. Dat heet hyperemesis gravidarum en kan tot uitdroging en opname in het ziekenhuis leiden. De onderzoekers hopen dat het met deze doorbraak makkelijker wordt om een behandeling of medicijn te vinden voor zwangerschapsmisselijkheid, of dat het zelfs kan worden voorkomen. Bijvoorbeeld door vrouwen al extra GDF15 te geven vóór de zwangerschap. ","Wetenschap, Zwangerschap"
20,Luton-verdediger Lockyer getroffen door hartstilstand tijdens Premier League-duel ,Luton Town-verdediger Tom Lockyer is zaterdag uit het niets in elkaar gezakt tijdens de Premier League-wedstrijd op bezoek bij Bournemouth. Het duel werd vervolgens definitief gestaakt., Door onze sportredactie ,2023-12-16T17:41:49+01:00, Voetbal ,"Luton Town-verdediger Tom Lockyer is zaterdag uit het niets in elkaar gezakt tijdens de Premier League-wedstrijd op bezoek bij Bournemouth. Het duel werd vervolgens definitief gestaakt. De spelers van Bournemouth en Luton Town gingen na het incident naar de kleedkamer, terwijl de 29-jarige Lockyer op het veld werd behandeld. Na ongeveer tien minuten werd Lockyer per brancard van het veld gedragen. Zijn club Luton Town meldt dat Lockyer een hartstilstand kreeg en weer bij kennis was toen hij van het veld werd gedragen. Inmiddels is de aanvoerder met zijn naasten in het ziekenhuis voor verdere onderzoeken.  Lockyer ging eerder dit jaar ook al zonder speler in de buurt naar de grond tijdens een wedstrijd. Dat was in de finale van de play-offs om promotie naar de Premier League. Daarna werd Lockyer geopereerd aan zijn hart. Uiteindelijk werd besloten de wedstrijd tussen Bournemouth en Luton Town niet meer uit te spelen. Er was ruim een uur gespeeld en het stond op dat moment 1-1. Luton Town is dit seizoen voor het eerst sinds 1991/1992 actief op het hoogste niveau in Engeland. Lockyer speelt sinds september 2020 bij de cultclub. In de Eredivisie gebeurde het dit seizoen ook al twee keer dat een wedstrijd werd gestaakt vanwege een medisch incident. Bas Dost zakte eind oktober bij AZ-NEC plotseling in elkaar door een ontstoken hartspier. RKC Waalwijk-Ajax werd stilgelegd vanwege een zware blessure van RKC-keeper Etienne Vaessen. ","Voetbal, Nieuws, Nu.nl, Luton, Bournemouth, Tom Lockyer"
21,"Luton-speler Lockyer na hartstilstand nog in ziekenhuis, club vraagt om privacy ","Het is nog onduidelijk hoe het precies gaat met Luton Town-aanvoerder Tom Lockyer, die zaterdag op het veld een hartstilstand kreeg. Zijn club laat zondag weten dat hij nog in het ziekenhuis ligt en vraagt om privacy.", Door onze sportredactie ,2023-12-17T16:27:08+01:00, Voetbal ,"Het is nog onduidelijk hoe het precies gaat met Luton Town-aanvoerder Tom Lockyer, die zaterdag op het veld een hartstilstand kreeg. Zijn club laat zondag weten dat hij nog in het ziekenhuis ligt en vraagt om privacy. De 29-jarige Lockyer zakte tijdens de Premier League-wedstrijd tussen Bournemouth en Luton Town in elkaar en werd op het veld behandeld. Het duel werd uiteindelijk definitief gestaakt. Luton liet zaterdag al weten dat Lockyer bij kennis was toen hij per brancard van het veld werd gedragen. Hij werd onderzocht in het ziekenhuis en dat is nog steeds zo. ""We begrijpen dat de supporters zich zorgen om hem maken en dat er veel media-aandacht is voor zijn toestand"", meldt Luton Town zondag in een verklaring. ""Tom ondergaat nog steeds tests en scans en wacht op de resultaten daarvan, voordat de volgende stappen in zijn herstel worden bepaald. We kunnen niet continu updates over zijn situatie geven en verzoeken alle media om te wachten op updates die de club geeft als de tijd daar rijp voor is."" Eerder dit jaar ging Lockyer ook al een keer uit het niets naar de grond tijdens een wedstrijd. Dat was in de finale van de play-offs om promotie naar de Premier League. Hij onderging na dat incident een hartoperatie. Lockyer speelt sinds het seizoen 2020/2021 voor Luton Town, waar de Welshe international ploeggenoot is van onder anderen Tim Krul en Tahith Chong. De club is dit seizoen voor het eerst actief op het hoogste Engelse niveau. ","Voetbal, Premier League, Luton, Tom Lockyer"
22,Ariana Grande emotioneel na opnames Wicked: ‘Mijn hart doet fysiek pijn’ ,Ariana Grande reageert geëmotioneerd op het einde van de opnames de film Wicked. Via een bericht op Instagram laat de zangeres weten dankbaar te zijn voor de tijd die ze heeft doorgebracht met de makers van de film., Door onze entertainmentredactie ,2024-01-28T15:55:02+01:00, Achterklap ,"Ariana Grande reageert geëmotioneerd op het einde van de opnames de film Wicked. Via een bericht op Instagram laat de zangeres weten dankbaar te zijn voor de tijd die ze heeft doorgebracht met de makers van de film. ""Dit was een enorm grote productie met zoveel briljante mensen die op elke afdeling zo hard werkten"", schrijft ze. ""Elke persoon die aan deze films heeft meegewerkt, was niet alleen absoluut de beste in wat hij of zij deed, maar zorgde er ook voor dat het meer dan een jaar lang elke dag zo ongelooflijk veilig voelde... vriendelijk, attent en elke dag geïnspireerd alsof het altijd de eerste was."" ""Voorlopig doet mijn hart fysiek pijn omdat ik niet meer elke dag met deze ploeg zal delen"", sluit de zangeres het bericht af. Grande speelt de rol van Glinda in de filmversie van de bekende musical. De regisseur van Wicked, Jon M. Chu, deelt ook een bericht op Instagram om iedereen die bij de productie betrokken was te bedanken. ""Bedankt aan de enorme crew en cast voor het ondersteunen van de meest ambitieuze filmproductie waar ik ooit deel van heb uitgemaakt of waar ik ooit getuige van ben geweest"", schrijft Chu bij een foto van de silhouetten van Elphaba en Glinda. Het eerste deel van Wicked komt eind november uit, het tweede deel komt een jaar later in november 2025. ","Achterklap, Ariana Grande"
23,Ik ga dichter bij huis op vakantie nu reizen zo duur is geworden ,"Op NU.nl vind je elke dag een stelling die bij het nieuws past. Vakanties zijn de afgelopen jaren steeds duurder geworden. Niet alleen in het hoogseizoen, maar ook daarbuiten betaal je meer dan voorheen voor je vakantie, en last minutes van 300 euro zijn niet meer te vinden. Vandaag is daarom de stelling: Ik ga dichter bij huis op vakantie nu reizen zo duur is geworden. Breng je stem uit en discussieer mee.", Door onze interactieredactie ,2023-09-11T08:01:21+02:00, Stelling en Praat Mee ,"Op NU.nl vind je elke dag een stelling die bij het nieuws past. Vakanties zijn de afgelopen jaren steeds duurder geworden. Niet alleen in het hoogseizoen, maar ook daarbuiten betaal je meer dan voorheen voor je vakantie, en last minutes van 300 euro zijn niet meer te vinden. Vandaag is daarom de stelling: Ik ga dichter bij huis op vakantie nu reizen zo duur is geworden. Breng je stem uit en discussieer mee. Kun je de reacties niet vinden? Klik boven of onder dit bericht op de knop met daarin het woord 'reacties' om naar de reacties te gaan. Daar kun je jouw reactie of opmerking achterlaten. Of klik hier om direct naar de reacties te gaan. ","Stelling En Praat Mee, Reizen, Vakanties, Nu.nl"
24,Vrouw opgepakt na diefstal van 65 thermosbekers die hit zijn op TikTok ,Een 23-jarige Amerikaanse vrouw is aangehouden nadat zij geprobeerd had 65 thermosbekers van het merk Stanley te stelen. De flessen hadden samen een waarde van bijna 2.000 euro. De bekers van Stanley zijn een grote hit op TikTok., Door onze nieuwsredactie ,2024-01-23T16:53:30+01:00, Opmerkelijk ,"Een 23-jarige Amerikaanse vrouw is aangehouden nadat zij geprobeerd had 65 thermosbekers van het merk Stanley te stelen. De flessen hadden samen een waarde van bijna 2.000 euro. De bekers van Stanley zijn een grote hit op TikTok. De Amerikaanse vrouw heeft maandag de flessen uit een winkel in Californië meegenomen en weigerde ervoor te betalen. Zij negeerde het personeel dat haar verzocht om te betalen en laadde de flessen in haar auto. De ingeschakelde politie hield de auto van de vrouw uiteindelijk aan op een oprit van de snelweg. In haar auto vond de politie 65 thermosbekers. De bekers van Stanley zijn de afgelopen maanden erg populair geworden op sociale media. Influencers vinden de Quencher van Stanley de ideale beker om je water in mee te nemen. Zij verklaarden hun liefde voor het product onder de hashtag #Stanleycup, dat meer dan zeven miljard views heeft op sociaal medium TikTok. Sindsdien is de beker een gadget waarmee vooral jonge vrouwen zich willen onderscheiden. De Stanley Quencher heeft al vaker tot opmerkelijke situaties geleid. TikTokkers in de Verenigde Staten hebben beelden geplaatst dat zij een nacht op een parkeerplaats doorbrachten om er zeker van te zijn dat zij een speciale Starbucksversie van de beker konden kopen. Ook is er een video van een man die over de balie van een Starbucksfiliaal springt, in een poging om een roze versie van de beker te stelen. Het merk Stanley bestaat al 110 jaar en hun bekers hebben het imago om onbreekbaar te zijn. Jarenlang waren fabrieksarbeiders en bouwvakkers de doelgroep. Zo konden zij hun koffie de hele dag warmhouden. De afgelopen jaren is dat veranderd en zijn er bekers in verschillende hippe kleuren en vormen. Ook de politie in Californië heeft de hype opgemerkt en waarschuwt de fans om in hun enthousiasme binnen de grenzen van de wet te blijven. ""Hoewel Stanley Quenchers helemaal in de mode zijn, adviseren wij af te zien van misdaden om de dorst te lessen"", schrijft de politie in een bericht over de diefstal door de vrouw. ","Opmerkelijk, Verenigde Staten, Stanley"
25,Misleidende informatie over bijwerkingen coronavaccin gaat rond ,NUcheckt controleert berichten op hun betrouwbaarheid. Dit keer kijken we naar berichten over een Duits corona-onderzoek. Daaruit zou blijken dat veel meer mensen dan gedacht ernstige bijwerkingen krijgen na een prik. Maar dat bericht klopt niet., Door onze nieuwsredactie ,2022-08-03T08:02:16+02:00, NUcheckt ,"NUcheckt controleert berichten op hun betrouwbaarheid. Dit keer kijken we naar berichten over een Duits corona-onderzoek. Daaruit zou blijken dat veel meer mensen dan gedacht ernstige bijwerkingen krijgen na een prik. Maar dat bericht klopt niet. Op sociale media wordt een artikel over het corona-onderzoek vaak gedeeld. 1 op de 5.000 gevaccineerden zou ernstige bijwerkingen hebben opgelopen na een prik. Bij de groep die vier prikken heeft gehad, zou dat zelfs voor 1 op 1.250 gelden, berekenden mensen op Twitter. Onder ernstige bijwerkingen vallen volgens het Paul-Ehrlich-Institut, vergelijkbaar met het Nederlandse bijwerkingeninstituut Lareb, onder andere levensbedreigende situaties waarvoor iemand naar het ziekenhuis moet. Het Duitse ministerie van Volksgezondheid plaatste twee weken geleden een tweet waarin die zogenaamde kans van 1 op 5.000 inderdaad werd aangehaald. Het bericht ging snel rond op Twitter en deed flink wat stof opwaaien. ""Het middel lijkt wel erger dan de kwaal"", aldus een gebruiker. Alerte twitteraars wezen het ministerie van Volksgezondheid erop dat de informatie misleidend is. Daarna werd de tweet verwijderd en verscheen er een versie die wél klopte. Verschillende Twitter-gebruikers verwijzen nu naar een artikel van Berliner Zeitung. Maar ook daar is de informatie inmiddels aangepast. Het gaat om 0,2 vermoedelijke ernstige bijwerkingen per 1.000 doses (dus 1.000 prikken) in plaats van per 1.000 personen. Je krijgt per keer dat je wordt gevaccineerd één dosis. Maakt dat het niet juist erger? Dat is niet te zeggen. Die 0,2 is een onzeker getal, omdat het verband tussen een gezondheidsklacht en de prik helemaal niet bevestigd is, meldt het Duitse ministerie van Volksgezondheid. Iemand kan bijvoorbeeld na vaccinatie hartfalen krijgen, waarna dat als mogelijke zware bijwerking wordt gemeld. Maar dat hoeft niet per se te betekenen dat dit ook echt een bijwerking is. Het zou kunnen dat iemand ook hartfalen had gekregen zonder de prik, bijvoorbeeld door een hartziekte. Eén persoon kan bovendien meerdere vermoedelijke bijwerkingen melden. Het is dus niet mogelijk deze cijfers om te rekenen naar de kans op een bijwerking per persoon, legt wetenschapsjournalist en medisch bioloog Jop de Vrieze uit op Twitter. De bewering dat 1 op de 5.000 gevaccineerden ernstige bijwerkingen had, is onjuist. Het Duitse ministerie van Volksgezondheid heeft namelijk een fout gemaakt in een tweet. Het ging niet om gevaccineerden, maar om vaccindoses. Het gaat bovendien om vermoedelijke bijwerkingen. De gezondheidsklachten kunnen dus ook door iets anders dan een prik zijn ontstaan. Ernstige bijwerkingen treden heel zelden op, benadrukken het Duitse ministerie van Volksgezondheid en het RIVM. Bij een groot deel van de mensen treden wel bijwerkingen als koorts, hoofdpijn en vermoeidheid op na de toediening van een coronavaccin. Maar die zijn onschuldig en gaan vanzelf over. NU.nl is benieuwd naar je mening over dit artikel. Klik hier om een vragenlijst in te vullen van één minuut. Heel erg bedankt! ","Nucheckt, Coronavirus, Coronavaccins, Onderzoek"
26,Verdeling asielzoekers bekend: Zuid- en Noord-Holland moeten flink aan de bak ,Dit jaar zijn naar verwachting 96.000 opvangplekken voor asielzoekers nodig. Die opvangplekken worden bij het ingaan van de spreidingswet op 1 februari verdeeld over alle gemeenten. Deze krijgen tot november de tijd om hun aandeel te leveren., Door Priscilla Slomp ,2024-01-31T09:12:24+01:00, Politiek ,"Dit jaar zijn naar verwachting 96.000 opvangplekken voor asielzoekers nodig. Die opvangplekken worden bij het ingaan van de spreidingswet op 1 februari verdeeld over alle gemeenten. Deze krijgen tot november de tijd om hun aandeel te leveren. Op dit moment verblijven er ruim 65.000 mensen met recht op opvang in Nederland. Deze plekken zijn de verantwoordelijkheid van het Centraal Orgaan opvang asielzoekers (COA). Ruim zestienduizend bedden zijn bezet door statushouders. Dit zijn mensen die de asielprocedure al hebben doorlopen en een verblijfsvergunning hebben gekregen. Zij zouden eigenlijk moeten doorstromen naar een woning, maar vanwege het tekort verblijven zij ook nog in de COA-opvang. Het demissionaire kabinet verwacht dat dit jaar dus in totaal 96.000 bedden nodig zijn. Dat betekent niet dat het kabinet verwacht dat er ook zo veel nieuwe asielzoekers naar Nederland komen. Voor het inschatten van het aantal benodigde opvangplekken kijkt het ministerie van Justitie en Veiligheid onder meer naar de te verwachten uitstroom van asielzoekers die hier niet mogen blijven. Ook kijkt het ministerie naar de doorstroom van statushouders naar woningen. Het COA schatte vorig jaar al in dat er op 1 januari 2025 96.000 opvangplekken nodig zijn. De Eerste Kamer nam vorige week de veelbesproken spreidingswet aan. Die wet kan daardoor op 1 februari ingaan. Het demissionaire kabinet moest daarom vóór deze datum met een raming van het aantal benodigde asielplekken komen. De wet regelt dat deze plekken over de gemeenten verdeeld worden op basis van inwoneraantal en hoe rijk een gemeente is. Zo zou de gemeente Amsterdam dit jaar voor 4.479 plekken moeten zorgen. De kleinste gemeente van het land, Schiermonnikoog, moet er 5 realiseren. Twee gemeenten met bijna evenveel inwoners zijn Bloemendaal en Elburg. Toch verschilt de opgave. Zo moet de rijkere gemeente Bloemendaal 169 bedden regelen. De taak voor Elburg is gezet op 138 bedden. De gemeente Westerwolde, waar aanmeldcentrum Ter Apel ligt, moet 131 mensen opvangen. In Ter Apel is plaats voor tweeduizend mensen. Door dit grote aanmeldcentrum levert Westerwolde voor de hele provincie Groningen bijna in één keer alle plekken. De provincie die het meest aan de bak moet is Zuid-Holland. Op dit moment zijn er in die provincie ongeveer 1.680 reguliere opvangplekken. Dat moeten er 19.776 worden. Ook Noord-Holland loopt nog flink achter. Daar moeten ongeveer 14.000 extra bedden komen. In Drenthe, Flevoland, Groningen en Zeeland zijn al genoeg bedden. Elke gemeente krijgt nu een wettelijke verplichting om een bijdrage te leveren aan de asielopvang. Maar het is niet zo dat er in elke gemeente verplicht een asielzoekerscentrum komt. De gemeenten krijgen tot november de tijd om per provincie een plan te maken. Alle aantallen worden dus per provincie opgesteld. Zolang dit gehaald wordt, hoeft het (demissionaire) kabinet niet in te grijpen. Als een provincie het plan niet rondkrijgt, dan kan de overheid dwang toepassen. ","Politiek, Asielopvang, Binnenland, Noord-holland, Zuid"
27,"Goud Velzeboer en aflossingsploeg in Peking, Van 't Wout twee keer onderuit ",Xandra Velzeboer heeft zondag het goud veroverd op de 500 meter bij de wereldbekerwedstrijden in Peking. Ook op de vrouwenrelay was het goud voor Nederland. Jens van 't Wout ging twee keer op medaillekoers onderuit., Door onze sportredactie ,2023-12-10T10:24:23+01:00, Schaatsen ,"Xandra Velzeboer heeft zondag het goud veroverd op de 500 meter bij de wereldbekerwedstrijden in Peking. Ook op de vrouwenrelay was het goud voor Nederland. Jens van 't Wout ging twee keer op medaillekoers onderuit. Velzeboer domineerde samen met Selma Poutsma de race over 500 meter. Poutsma had de snelste start en leek op weg naar haar eerste wereldbekergoud, maar daar stak Velzeboer een stokje voor. De regerend wereldkampioene op de 500 en 1.000 meter plaatste in de voorlaatste ronde een inhaalactie en bleef haar landgenote nipt voor. Velzeboer pakte zo haar derde medaille van het weekend. Zaterdag werd ze derde op de 1.500 meter en won ze het goud met de aflossingsploeg. Fan Kexin greep het brons, voor Michelle Velzeboer. Na het succes zaterdag op de gemengde aflossing (Teun Boer, Van 't Wout, Poutsma en Xandra Velzeboer) won Nederland een dag later ook het goud op de aflossing bij de vrouwen. De zussen Velzeboer, Van Kerkhof en Poutsma hielden na 3.000 meter Canada achter zich. Dat team liep tegen een penalty aan, waardoor de andere medailles naar Zuid-Korea (zilver) en Polen (brons) gingen. De Nederlandse shorttracksters zijn regerend wereld- en olympisch kampioen op het onderdeel. Bij de mannen reed Van 't Wout de finale op de 1.000 meter. Eind oktober won hij bij de wereldbeker in het Canadese Montreal nog het goud op deze afstand. Van 't Wout lag ook in Peking op medaillekoers, maar de Nederlander ging in leidende positie onderuit. Bij de aflossing lagen de Nederlandse shorttrackers op koers voor brons, maar Van 't Wout ging opnieuw tegen het ijs. De 22-jarige shorttracker werd meegenomen in een val, waardoor Nederland als vierde eindigde op het afsluitende onderdeel. Het goud was voor Canada. ","Schaatsen, Shorttrack, Xandra Velzeboer, Jens Van 't Wout, Nederland, Peking"
28,Ajax Vrouwen van underdog naar gevreesde kwartfinalist: 'Onderschat jezelf nooit' ,"Ajax Vrouwen begon als underdog aan de Champions League, maar groeide langzaam uit tot gevreesde tegenstander. Met het bereiken van de kwartfinales verbaasden de Amsterdammers de voetbalwereld, maar ook zichzelf. ""Ik kan het nog niet geloven.""", Door Lieve Wils en Laurine Slingerland ,2024-01-31T06:35:45+01:00, Voetbal ,"Ajax Vrouwen begon als underdog aan de Champions League, maar groeide langzaam uit tot gevreesde tegenstander. Met het bereiken van de kwartfinales verbaasden de Amsterdammers de voetbalwereld, maar ook zichzelf. ""Ik kan het nog niet geloven."" Een klein half uur na het laatste fluitsignaal in de Johan Cruijff ArenA probeert Sherida Spitse de pers te woord te staan. Gelukkig is ze als aanvoerder gewend over het veld te schreeuwen, want het feestgedruis vanuit de kleedkamer is zelfs in de mixed zone luid hoorbaar. Terwijl de hit Jij krijgt die lach niet van mijn gezicht van John de Bever door de boxen knalt, slaagt Spitse erin met een ietwat schorre stem stil te staan bij de prestatie van Ajax Vrouwen. ""Ik moet het nog even laten bezinken, maar dat we bij de laatste acht van Europa zijn, dat kan ik nog niet echt geloven."" Ajax beleefde drie maanden geleden al een hoogtepunt door zich voor het eerst in de clubgeschiedenis voor de groepsfase van de Champions League te plaatsen. Toen in november Paris Saint-Germain, Bayern München en AS Roma bij de loting uit de koker kwamen, nestelde Ajax zich in een comfortabele underdogpositie. Alle drie de ploegen in 'de poule des doods' bereikten vorig jaar nog de kwartfinale van de Champions League. ""Dat we dit dan als jonge ploeg voor elkaar krijgen, tegen zulke grote namen. Daar kan ik alleen maar trots op zijn"", zegt Spitse. Ajax leek een bijrol te krijgen tussen de Europese grootmachten, maar trapte de groepsfase af met een stunt tegen Paris Saint-Germain. De jonge ploeg van coach Suzanne Bakker was niet onder de indruk van de tweevoudig Champions League-finalist en won met 2-0. Eigenlijk was het toernooi met die prestatie al geslaagd voor Ajax, dat zich steevast 'underdog' bleef noemen. Die uitspraak leek terecht toen de regerend landskampioen een week later afdroop in Rome met een 3-0-nederlaag. De ploeg herpakte zich vervolgens met een gelijkspel tegen Bayern München en deed daar in de ArenA nog een schepje bovenop met 1-0-zege op de Duitse topclub. Door die overwinning kon Ajax zich vorige week tegen PSG al verzekeren van een kwartfinaleticket, maar daar ging na een pijnlijke 3-1-nederlaag een streep door. Tegen AS Roma gebeurde het na een zinderende slotfase alsnog voor Ajax, dat zich nu kwartfinalist mag noemen. Of andere ploegen nu vrezen voor de Amsterdammers? ""Dat denk ik wel"", zegt Spitse resoluut. ""Als je dat nu nog niet hebt bij ons... Sorry, hoor."" Hoe heeft Ajax het klaargespeeld? Bakker heeft er een verklaring voor. ""We zijn echt een team. Iedereen heeft verschillende kwaliteiten en levert elke wedstrijd heel veel energie. We geven de tegenstander geen tijd en ruimte, waardoor ze niet in hun eigen spel komen. En aan de bal laten we zien dat we durven te voetballen."" Dat laatste is knap als je bedenkt dat de jongste speelster van Ajax (Lily Yohannes) pas zestien is en de gemiddelde leeftijd op 23 jaar ligt. Het spelen van topwedstrijden was voor het overgrote deel van de selectie nieuw. Voor menig speelster betekende het groepsduel met PSG zelfs een eerste ontmoeting met de grasmat van de ArenA. Aanvoerder Spitse blikt trots terug op de groei die haar ploeg de afgelopen maanden heeft doorgemaakt. ""We zijn volwassener geworden in hoe we met zulke wedstrijden omgaan. Dat iedereen weet wat we doen als we een voorsprong hebben, bijvoorbeeld. Dat moeten we ook in de competitie meenemen."" Spitse waakte ervoor dat Ajax zichzelf onderschat. ""Dat moet je niet doen, ook al merk je echt dat die topclubs kwaliteit hebben. En ik vind dat we vergeleken met andere landen in Nederland tactisch wel goed zijn. Daarin hebben we ze misschien wel geklopt."" ","Voetbal, Champions League, Vrouwenvoetbal, Ajax Vrouwen"
29,Wetenschappers adviseren kabinet: 'Versneld klimaatbeleid biedt kansen' ,"De Nederlandse overheid moet het klimaatbeleid versnellen en met die aanpak het goede voorbeeld geven. Dat schrijven wetenschappers uit meerdere disciplines aan het kabinet dat de komende tijd moet worden gevormd. ""Versnellen levert allerlei voordelen op.""", Door Emma van Bergeijk ,2023-12-15T17:30:31+01:00, Klimaat ,"De Nederlandse overheid moet het klimaatbeleid versnellen en met die aanpak het goede voorbeeld geven. Dat schrijven wetenschappers uit meerdere disciplines aan het kabinet dat de komende tijd moet worden gevormd. ""Versnellen levert allerlei voordelen op."" Het dichtbevolkte Nederland is erg kwetsbaar voor de gevolgen van klimaatverandering. Droogte, hittegolven en overstromingen nemen verder toe als de opwarming in dit tempo doorzet, zien de wetenschappers. Bovendien heeft Nederland als laaggelegen delta, die deels onder de zeespiegel ligt, baat bij ambitieuze klimaatwetgeving. Zowel op nationaal als op internationaal niveau. Die feiten schetsen de context van het 75 pagina's tellende advies aan de overheid, die in 2024 met een klimaatplan moet komen. In het advies benadrukken wetenschappers de urgentie van een sterk klimaatbeleid, met een focus op adaptatiemaatregelen en het verminderen van uitstoot. Adaptatie betekent dat een land zich aanpast aan een veranderend klimaat, zoals de stijgende zeespiegel en hogere temperaturen. Het is voor het eerst dat de Wetenschappelijke Klimaatraad (WKR) de overheid adviseert over hoe ze klimaatbeleid moet voeren. De WKR bestaat uit prominente onderzoekers uit de klimaatwetenschap, economie, rechten, bestuurskunde, psychologie en transitiekunde. Dat zo'n gevarieerd team het advies uitbrengt, is volgens WKR-voorzitter Jan Willem Erisman noodzakelijk. Verandering moet in de breedte plaatsvinden, vindt de hoogleraar milieu en duurzaamheid. Zo drukken de wetenschappers het kabinet op het hart het klimaatdoel te verscherpen. De lidstaten van de Europese Unie hebben afgesproken dat de EU in 2050 klimaatneutraal moet zijn. Versnellen houdt in dat Nederland de uitstoot van broeikasgassen al in 2040 met 90 tot 95 procent heeft verminderd. Daardoor is het 2050-doel makkelijker te halen, ziet de WKR. ""Hoe eerder we beginnen, hoe eerder de eindstreep van 2050 in zicht komt en hoe meer het oplevert"", zegt vice-voorzitter en hoogleraar Heleen de Coninck, die de klimaatopgave vergelijkt met een marathon rennen: ""De laatste loodjes zijn altijd het zwaarst."" Om het ambitieuze 2040-doel binnen handbereik te krijgen, doet de WKR de overheid een aantal suggesties. Bijvoorbeeld door behalve de uitstoot te verminderen, ook CO2 uit de lucht te halen. Ook adviseert de raad om fossiele subsidies aan banden te leggen, meer aan te sturen op energiebesparing en de landbouw en voedselproductie duurzame perspectieven te bieden. De wetenschappers stellen dat er in de huidige maatschappij een gedragsverandering nodig is. Ze sporen de overheid aan om groen gedrag te stimuleren. Dat betekent dat de overheid het voor burgers makkelijker maakt om klimaatvriendelijke keuzes te maken, in plaats van dat de consument alleen maar wordt gestraft voor niet-duurzaam gedrag. Bij zo'n stimulans van de overheid kun je denken aan het aanbieden van betaalbare alternatieven voor vliegen, toegankelijke subsidies voor woningisolatie, het normeren van herbruikbare producten en het aantrekkelijker maken van plantaardig voedsel. Misschien wel het belangrijkste uitgangspunt in het advies: klimaatbeleid moet rechtvaardig zijn. Het is cruciaal om de samenleving in de volle breedte te betrekken, zeggen de wetenschappers. Dus ook de mensen die zich eerder niet gehoord voelden door de politiek, of huishoudens die niet de financiële middelen hebben om mee te komen in de energietransitie. Iedereen moet kunnen meepraten over zaken die hun directe omgeving of levensstijl beïnvloeden, is het devies. Nederland kan niet in zijn eentje de wereld redden, maar we kunnen wél een voorloper zijn, schrijven de wetenschappers in het rapport. Als kwetsbaar land en historisch grote uitstoter kan Nederland andere landen inspireren om serieuze inzet te tonen. Bovendien biedt een ambitieus klimaatbeleid volop kansen, zien de wetenschappers. Bijvoorbeeld dat we met meer hernieuwbare energie minder afhankelijk worden van fossiele energieprijzen, zoals het geval was na de invasie van Oekraïne. Meer stabiliteit zorgt voor betaalbaarheid en lagere inflatie. Ook liggen er kansen voor bedrijven om innovaties op het gebied van energietransitie te exporteren, zoals onderdelen van electrolysers en warmtepompen. ""Versnellen levert uiteindelijk allerlei economische voordelen op"", zegt Erisman. ""De gevolgen van niets doen zijn vele malen groter. Dan betalen we uiteindelijk allemaal de rekening."" Het is nu aan het nieuwe kabinet om met een klimaatplan voor de komende tien jaar te komen. Of de verkiezingsuitslag sterke invloed heeft op het klimaatbeleid, moet nog blijken. Zo was in het partijprogramma van de PVV te lezen dat de klimaatplannen ""door de shredder"" moesten. Erisman ziet geen reden tot paniek: ""Welk kabinet we ook krijgen, of het nou links of rechts is, je móét klimaatbeleid voeren."" ","Klimaat, Wetenschap, Duurzaamheid, Ai-test"
30,Kunnen we goedkoop op wintersport? 'Je kunt voor zo’n 200 euro klaar zijn' ,De inflatie zorgt bij veel mensen voor zorgen. Ook wintersportvakanties dreigen duurder te worden. Toch kun je – met de juiste voorzorgsmaatregelen – nog prima budgetproof skiën of snowboarden., Door Anna Neeltje de Boer ,2022-10-30T05:25:48+01:00, Geld ,"De inflatie zorgt bij veel mensen voor zorgen. Ook wintersportvakanties dreigen duurder te worden. Toch kun je – met de juiste voorzorgsmaatregelen – nog prima budgetproof skiën of snowboarden. Arjen de Graaf van de Nederlandse Ski Vereniging en Wintersport.nl weet uit eigen ervaring dat een wintersportvakantie geen duizenden euro's hoeft te kosten. ""Ik ga zelf met mijn gezin in de tweede week van de kerstvakantie naar Frankrijk"", vertelt hij. ""Dat is een goedkope week. De Fransen hebben dan namelijk zelf geen vakantie. Daardoor zijn de prijzen relatief laag. Ik ben voor een week in een appartement én een liftpas zo'n 330 euro per persoon kwijt. Dat zijn geen schokkende bedragen."" Zo zijn er meerdere handige trucjes. ""In sommige gebieden hebben ze vanwege de inflatie de kindertarieven verlaagd. En in bepaalde plaatsen in Frankrijk mogen senioren gratis skiën."" Ook is het volgens De Graaf slim om via een touroperator te boeken. ""Zij maken al in een vroeg stadium afspraken met skigebieden en bedingen relatief gunstige prijzen. Die afspraken zijn al gemaakt."" Dat beaamt Miranda Muller van Skiinformatie.nl. ""Met een pakketreis inclusief skipas ben je veelal goedkoper uit dan wanneer je alles zelf boekt."" ""Zet voor jezelf op een rijtje wat je precies wil en wanneer. Maak een shortlist"", adviseert De Graaf. ""Als je dat niet doet, is het als zoeken naar een speld in een hooiberg."" Boek je wintersport zodra je weet wanneer je weg wil gaan, tipt De Graaf. ""De kans dat de prijzen in de tussentijd stijgen, is groter dan dat de prijzen dalen."" Muller: ""Zaken als skipassen, skiverhuur en lessen zijn vaak online voordeliger. Soms scheelt het wel tot 30 procent van het bedrag als je dit soort dingen vooraf regelt."" Wil je het goedkoop houden, blijf dan weg van de populaire, grootschalige skigebieden. ""Kleinere, onbekende gebieden zijn goedkoper"", zegt Muller. ""Dat geldt ook voor landen. Tsjechië is goedkoper dan Oostenrijk of Zwitserland."" Ook scheelt het om iets verder van de piste vandaan te overnachten. ""En veel mensen gaan een week weg, maar je kunt ook korter gaan. Met drie, vier of vijf dagen vakantie krijg je ook een wintersportgevoel. En dat scheelt aanzienlijk in de kosten."" Ga je met eigen materiaal en eigen vervoer naar een skigebied in Frankrijk, dan kun je volgens De Graaf voor zo'n 200 euro klaar zijn."" Muller vult aan: ""Er zijn veel Nederlanders die het momenteel financieel zwaar hebben. Maar er zijn er ook genoeg die wel op vakantie kunnen. Sla een keer de après-ski over en je hebt de prijsstijging weer gecompenseerd."" Ondanks de toegenomen prijzen, is wintersport populairder dan ooit. ""Er wordt veel meer geboekt dan voor corona"", weet De Graaf. ""Mensen hebben nu misschien minder te besteden, maar tijdens de pandemie konden ze sparen. Ze zijn blij dat we eindelijk weer een winter voor ons hebben liggen die normaal is. De gemiddelde touroperator is enthousiast en loopt voor op schema. De angst voor corona is weg."" ","Geld, Economie, Vakanties"
31,Zorgen om vaccinatiegraad onder kinderen: waarom is dat erg? ,"Steeds minder jonge kinderen worden gevaccineerd. Demissionair staatssecretaris Maarten van Ooijen (Volksgezondheid) maakt zich zorgen, zei hij vrijdag. Volgens hem zit Nederland ""echt wel in risicovolle percentages"". NU.nl legt uit welk risico we lopen nu de vaccinatiegraad laag is.", Door Nienke Franken ,2023-12-01T21:16:04+01:00, Gezondheid ,"Steeds minder jonge kinderen worden gevaccineerd. Demissionair staatssecretaris Maarten van Ooijen (Volksgezondheid) maakt zich zorgen, zei hij vrijdag. Volgens hem zit Nederland ""echt wel in risicovolle percentages"". NU.nl legt uit welk risico we lopen nu de vaccinatiegraad laag is. De vaccinatiegraad laat zien hoeveel mensen tegen een bepaalde ziekte gevaccineerd zijn. Hoe hoger de vaccinatiegraad, hoe meer mensen ingeënt zijn. De meeste prikken kun je als kind krijgen via het Rijksvaccinatieprogramma. Dan krijg je prikken tegen bijvoorbeeld de bof, kinkhoest of de mazelen. Als je gevaccineerd bent tegen zo'n ziekte, ben je daar grotendeels tot bijna helemaal tegen beschermd. De kans dat je de ziekte dan nog kunt krijgen of doorgeven is heel erg klein. Als veel mensen gevaccineerd zijn tegen een ziekte, wordt de hele groep beschermd, ook de mensen die niet gevaccineerd zijn. Dat wordt ook wel groepsimmuniteit genoemd. ""Hoe meer mensen beschermd zijn, hoe minder goed een besmettelijke ziekte zich verspreidt"", vertelt een woordvoerder van het RIVM aan NU.nl. De beschermde mensen vormen een soort schild om de mensen die niet beschermd zijn. Dat zijn bijvoorbeeld heel jonge kinderen die nog niet zijn ingeënt, of mensen bij wie de prik niet helemaal goed werkt. Maar daar zitten steeds meer mensen bij die er bewust voor kiezen om niet beschermd te zijn. Groepsimmuniteit werkt pas goed als er genoeg mensen beschermd zijn tegen een virus. Dat aantal verschilt per ziekte. Bij corona moet rond 65 tot 70 procent van de mensen immuun zijn om ook de niet-gevaccineerden te beschermen. Maar bij bijvoorbeeld de mazelen ligt dit niveau veel hoger. ""Dan is er een vaccinatiegraad van 95 procent nodig"", zegt de RIVM-woordvoerder. ""Dat komt doordat de mazelen veel besmettelijker zijn. Een persoon met corona kan gemiddeld tussen de een en vier mensen besmetten. Bij de mazelen zijn dat 20 tot 35 mogelijke besmettingen."" Een ziekte kan helemaal verdwijnen als iedereen beschermd is en niemand de ziekte meer kan krijgen. ""Dit is bijvoorbeeld gebeurd met de pokken"", zegt de woordvoerder. De pokken waren vroeger een gevaarlijke ziekte. In de achttiende eeuw overleed een op de tien kinderen aan de pokken. In 1978 werd de wereld pokkenvrij verklaard na een wereldwijd bestrijdingsprogramma. Zonder het pokkenvaccin was dat onmogelijk geweest. Als de vaccinatiegraad onder het niveau voor groepsimmuniteit ligt, verhoogt dat het risico op een nieuwe uitbraak. Het virus verspreidt zich dan makkelijker langs alle beschermde mensen heen. Ook komt het dan veel makkelijker op verschillende plekken. Mensen die dan niet beschermd zijn, door hun eigen keuze of omdat het vaccin bijvoorbeeld niet goed werkt, kunnen dan ziek worden. De ziektes waartegen je een prik kunt krijgen, zijn niet van de aardbodem verdwenen. Ze komen nog maar weinig voor in Nederland omdat de groepsimmuniteit er jarenlang wel was. Maar dat betekent niet dat ze niet meer kunnen opleven. Sommige van die ziektes kunnen ook echt vervelend zijn. In 2013 was de recentste uitbraak van de mazelen in Nederland. Toen raakten meer dan 2.500 mensen besmet. Een zeventienjarig meisje kwam te overlijden. Deze en vorige uitbraken gebeurden in groepen die een lage vaccinatiegraad hadden. Vorig jaar kwam de vaccinatiegraad tegen mazelen in Nederland onder de gewenste 90 procent. Ook was het het tweede jaar op rij dat die vaccinatiegraad daalde. Met name onder jonge kinderen nemen vaccinaties af. In 2022 werden 6 procent minder kinderen gevaccineerd dan een jaar eerder. Vooral de GGD-regio Hart voor Brabant valt op. Daar daalde de vaccinatiegraad onder jonge kinderen in een jaar tijd met bijna 15 procentpunt. In Zeeland ligt de vaccinatiegraad bij kinderen onder de twee jaar op 74,8 procent. Dat is het laagste percentage van Nederland. Dat wil volgens de RIVM-woordvoerder niet zeggen dat we meteen een mazelenuitbraak krijgen. ""Maar stel dat de trend doorzet en de vaccinatiegraad steeds lager wordt, dan is dat wel zorgelijk. Je wil die immuniteit echt houden, want je wil de ziektes die we nu in Nederland niet zien ook buiten de deur houden."" ","Gezondheid, Maarten Van Ooijen, Nu.nl, Nederland"
32,Knegt kent in Seoel zwakke rentree in wereldbeker shorttrack ,Sjinkie Knegt beleeft in Seoel een tot dusver weinig succesvolle rentree in de wereldbeker. De Nederlandse shorttracker slaagde er vrijdag op de 500 en 1.500 meter niet in zich direct te plaatsen voor de hoofdfase., Door onze sportredactie ,2023-12-15T10:38:02+01:00, Schaatsen ,"Sjinkie Knegt beleeft in Seoel een tot dusver weinig succesvolle rentree in de wereldbeker. De Nederlandse shorttracker slaagde er vrijdag op de 500 en 1.500 meter niet in zich direct te plaatsen voor de hoofdfase. De 34-jarige Knegt kan zich in de Zuid-Koreaanse hoofdstad nog wel kwalificeren via de herkansingen, die zaterdag op het programma staan. Op de 500 meter eindigde hij als vijfde in zijn race en op de 1.500 meter werd hij vierde. De prestaties van Knegt passen in zijn teleurstellende seizoen. Hij kende een zwakke voorbereiding en komt weinig in actie. De Fries reed in Seoel zijn eerste wedstrijden sinds de Shanghai Trophy van begin oktober, toen hij alleen op de 1.500 meter de B-finale haalde. De drie wereldbekers die daarop volgden werd Knegt gepasseerd. Melle van 't Wout kreeg de voorkeur, maar die is nu geblesseerd. Knegt, die Nederland in 2014 de eerste olympische shorttrackmedaille bezorgde (brons op de 1.000 meter), mag daarom meedoen in Seoel. De Nederlandse mannenploeg in Seoel bestaat verder uit Jens van 't Wout (broer van), Friso Emons, Teun Boer, Itzhak de Laat en Kay Huisman. Met Suzanne Schulting ontbreekt de andere blikvanger van het Nederlandse shorttrack nog altijd. De meervoudig wereldkampioene nam in de zomer extra rust en begon pas laat voluit te trainen. In januari hoopt Schulting er weer bij te zijn op de EK in Gdansk. De vrouwenploeg in Azië bestaat uit Xandra Velzeboer, Selma Poutsma, Michelle Velzeboer, Yara van Kerkhof en Diede van Oorschot. ","Schaatsen, Shorttrack, Seoel"
33,Otterspeer vervangt geblesseerde Nuis bij laatste wereldbeker in Quebec ,Hein Otterspeer vervangt komend weekend de geblesseerde Kjeld Nuis op de 1.000 meter bij de laatste wereldbekerwedstrijd in het Canadese Quebec. Dat heeft schaatsbond KNSB woensdag bekendgemaakt., Door onze sportredactie ,2024-01-31T13:49:28+01:00, Schaatsen ,"Hein Otterspeer vervangt komend weekend de geblesseerde Kjeld Nuis op de 1.000 meter bij de laatste wereldbekerwedstrijd in het Canadese Quebec. Dat heeft schaatsbond KNSB woensdag bekendgemaakt. Nuis ging zondag na zijn vierde tijd op de 1.000 meter in Salt Lake City op een blokje staan en vloog vervolgens hard de boarding in. Met een brace om zijn nek werd de drievoudig olympisch kampioen per brancard van het ijs gedragen. Een dag later maakte Nuis het naar omstandigheden alweer goed, maar hij besloot zich wel af te melden voor de wereldbeker in Quebec. ""Het is een pijnlijke en moeilijke beslissing, maar ik moet nu een slimme keuze maken en naar mijn gezondheid luisteren"", schreef hij op Instagram. Aanvankelijk zou Tijmen Snel als eerste reserve in aanmerking komen om de plek van Nuis over te nemen. Maar de schaatser van Jumbo-Visma zat al in het vliegtuig naar Nederland toen de Zuid-Hollander zijn startbewijs teruggaf. Daardoor mag Otterspeer gaan rijden op de 1.000 meter. De rijder van Team Reggeborgh liep eerder dit seizoen wereldbekerkwalificatie op de kilometer mis door een teleurstellende zesde plaats bij het kwalificatietoernooi in Heerenveen. Wel deed hij als invaller mee in Polen, waar hij derde werd. De wereldbekerwedstrijd in Quebec geldt als de laatste test voor de WK afstanden, die van 15 tot en met 18 februari worden gehouden in de Canadese stad Calgary. Patrick Roest, Jutta Leerdam en Antoinette Rijpma-de Jong ontbreken in Quebec. Zij hadden eerder al besloten liever te gaan trainen. ","Schaatsen, Hein Otterspeer, World Cup, Kjeld Nuis, Quebec, Knsb"
34,Oekraïens telecomnetwerk grotendeels plat na 'uitzonderlijk grote' hackaanval ,"De Oekraïense telecomprovider Kyivstar is dinsdag slachtoffer geworden van een hackaanval. Zo'n 24 miljoen mensen konden niet meer bellen of internetten. Moederbedrijf Veon, gevestigd in Amsterdam, spreekt van een van de grootste aanvallen op een telecomnetwerk ooit.", Door Rutger Otto ,2023-12-13T10:55:56+01:00, Tech ,"De Oekraïense telecomprovider Kyivstar is dinsdag slachtoffer geworden van een hackaanval. Zo'n 24 miljoen mensen konden niet meer bellen of internetten. Moederbedrijf Veon, gevestigd in Amsterdam, spreekt van een van de grootste aanvallen op een telecomnetwerk ooit. Ruim de helft van alle Oekraïners is aangesloten bij Kyivstar. Zij konden na de aanval niet meer bellen of internetten via het mobiele netwerk. ""Ik ken geen andere voorbeelden van een aanval als deze"", zegt Dave Maasland, directeur van cyberbeveiligingsbedrijf ESET Nederland, tegen NU.nl. Wie achter de aanval zit, wordt nog onderzocht. Volgens Kyivstar-CEO Oleksandr Komarov is de cyberaanval onderdeel van de Russische invasie in Oekraïne. De Oekraïense inlichtingendienst wil dat niet bevestigen, maar onderzoekt die mogelijkheid wel. Maasland zegt dat Kyivstar te maken kreeg met een Wiper-aanval. ""Een Wiper-aanval is een digitale handgranaat, gemaakt met als enige doel om een systeem kapot te maken."" Wat er precies is gebeurd, blijft nog onduidelijk. Kyivstar heeft er in elk geval voor gekozen om zijn netwerk helemaal uit te schakelen, om meer schade te voorkomen. Volgens cybersecurity-expert Maasland is het veelzeggend dat deze aanval erdoorheen is gekomen bij de provider. ""Oekraïne is in grote staat van alertheid. Tot nu toe is het goed gelukt om aanvallers al in een vroeg stadium tegen te houden"", zegt hij. ""Deze is er wel doorheen gekomen en die wist systemen echt te verwoesten."" Het bedrijf probeert zijn systemen al bijna een dag te herstellen. Daarvoor zijn back-ups nodig. Als die er niet zijn bij een aanval als deze, kan een Wiper-aanval zó verwoestend zijn dat een bedrijf weer helemaal opnieuw moet beginnen. In het geval van Kyivstar is dat niet het geval. Naar verwachting kan het bedrijf later vandaag weer aan de slag. Zo'n aanval zorgt er niet alleen voor dat klanten even niet kunnen bellen of internetten. Aan het netwerk van telecomproviders zijn allerlei diensten verbonden. Door de hack kon bijvoorbeeld het luchtalarm op meerdere plekken niet worden ingezet. Als blijkt dat Rusland inderdaad achter de aanval zit, is de tactiek van het land anders dan experts vermoedden. ""Het land verschoof zijn tactiek naar informatie inwinnen over het slagveld"", weet Maasland. ""Er waren een stuk minder sabotage-aanvallen. Zelfs nu Oekraïne zijn digitale schild zo hoog heeft opgetrokken, zal dit toch weer een wake-upcall zijn voor de vitale infrastructuur in het land."" ","Tech, Oekraïne, Telecom, Amsterdam, Kyivstar"
35,Voormalig Parijs-Dakar-winnaar Jan de Rooy (80) overleden ,Jan de Rooy is dinsdag na een kort ziekbed overleden. De oud-winnaar van Parijs-Dakar werd tachtig jaar., Door onze sportredactie ,2024-01-30T20:54:57+01:00, Sport Overig ,"Jan de Rooy is dinsdag na een kort ziekbed overleden. De oud-winnaar van Parijs-Dakar werd tachtig jaar. ""Na een heel kort ziekbed is ons pap, man en opa vredig ingeslapen en herenigd met grote liefde Annie"", is te lezen op de Facebook-pagina van De Rooy, het transportbedrijf van Jan de Rooy. ""Hij heeft zich 65 jaar lang ingezet voor zijn transportbedrijf De Rooy, dat vorig jaar het honderdjarig jubileum vierde."" De Rooy, die in 1943 werd geboren in Eindhoven, schreef in 1987 Parijs-Dakar op zijn naam in de categorie vrachtwagens. Twee jaar eerder was hij als tweede geëindigd bij de trucks. De Rooy begon in de jaren zestig met rallyrijden en hield dat vol tot eind 2009. De transportondernemer stopte op 66-jarige leeftijd omdat hij vond dat hij het tegenover zijn werknemers niet kon maken om er zo'n dure hobby op na te houden. Jan de Rooy is de vader van Gerard de Rooy, die later ook de Dakar Rally op zijn naam schreef. ","Sport Overig, Dakar Rally, Jan De Rooy"
36,Red Bull Racing presenteert nieuwe auto Verstappen en Pérez op 15 februari ,"Red Bull Racing onthult de nieuwe auto van Max Verstappen en zijn teamgenoot Sergio Pérez op 15 februari, zo maakte de Oostenrijkse renstal maandag bekend. De Nederlander hoopt met de RB20 zijn vierde wereldtitel te veroveren.", Door onze sportredactie ,2024-01-15T17:03:27+01:00, Formule 1 ,"Red Bull Racing onthult de nieuwe auto van Max Verstappen en zijn teamgenoot Sergio Pérez op 15 februari, zo maakte de Oostenrijkse renstal maandag bekend. De Nederlander hoopt met de RB20 zijn vierde wereldtitel te veroveren. Red Bull is het zevende Formule 1-team dat de datum voor de presentatie bekendmaakt. Alleen van McLaren, AlphaTauri en Haas is nog niet bekend wanneer de auto wordt gepresenteerd. De 26-jarige Verstappen debuteerde in 2015 in de Formule 1 en rijdt sinds 2016 voor Red Bull Racing. De 33-jarige Pérez is sinds 2021 zijn teamgenoot. De Mexicaan eindigde vorig jaar op grote achterstand van Verstappen als tweede in het kampioenschap. Het Formule 1-seizoen gaat op woensdag 21 februari officieus van start met de eerste van drie testdagen in Bahrein. De eerste Grand Prix van het seizoen staat in datzelfde land op 2 maart op het programma. ","Formule 1, Max Verstappen, Red Bull Racing, Sergio Pérez, Rb20"
37,Zonder coronavaccin blijft er van winst Pfizer weinig over ,De Amerikaanse maker van coronavaccins Pfizer heeft zijn omzet en winst afgelopen jaar zien instorten. Dat kwam doordat er veel minder vraag was naar het vaccin., Door onze economieredactie ,2024-01-30T17:12:35+01:00, Economie ,"De Amerikaanse maker van coronavaccins Pfizer heeft zijn omzet en winst afgelopen jaar zien instorten. Dat kwam doordat er veel minder vraag was naar het vaccin. De verkoop van het coronavaccin van Pfizer daalde met ruim de helft in vergelijking met een jaar eerder. Belangrijke oorzaak was dat de Amerikaanse overheid minder doses afnam. Ook van Paxlovid, een pil die de symptomen van covid afzwakt, verkocht het farmacieconcern veel minder. In het vierde kwartaal was zelfs sprake van een negatieve omzet uit deze coronapillen, doordat de Amerikaanse regering miljoenen doses teruggaf. De totale omzet daalde afgelopen jaar met 45 procent tot 50,9 miljard dollar (47 miljard euro). De winst kwam uit op 2,1 miljard dollar, wat 93 procent minder is dan een jaar eerder. Topman Albert Bourla is ondanks de fors lagere resultaten optimistisch. Dat komt vooral doordat de geneesmiddelen van Pfizer die niet met het coronavirus te maken hebben wel beter verkochten. Zo steeg de vraag naar geneesmiddelen tegen bepaalde hartziekten. Daarnaast steeg de vraag naar vaccins tegen het RS-virus, dat voor longproblemen kan zorgen bij kleine kinderen of ouderen. Pfizer wil ook een grotere rol spelen in medicijnen tegen kanker. Daarvoor nam het bedrijf vorig jaar branchegenoot Seagen over voor ongeveer 43 miljard dollar. ","Economie, Coronavaccins, Pfizer"
38,Jesus Christ Superstar keert wegens succes terug in DeLaMar ,Jesus Christ Superstar keert komende zomer terug in het Amsterdamse theater DeLaMar. De rockmusical is vanwege succes de hele maand augustus nogmaals te zien., Door onze entertainmentredactie ,2024-01-26T13:47:07+01:00, Boek & Cultuur ,"Jesus Christ Superstar keert komende zomer terug in het Amsterdamse theater DeLaMar. De rockmusical is vanwege succes de hele maand augustus nogmaals te zien. ""In ditzelfde theater is de musical afgelopen zondag in première gegaan. Het was fantastisch en ik heb nog niet eerder meegemaakt dat een productie van de landelijke kranten vijf sterren kreeg"", zegt producent Albert Verlinde. ""Er ontstond een run op kaarten, waardoor nu alle voorstellingen in DeLaMar nagenoeg uitverkocht zijn. Om niemand teleur te stellen, hebben we besloten dat Jesus Christ Superstar terugkomt."" De musical is nu nog tot en met 18 februari te zien in DeLaMar en reist daarna tot en met september door heel Nederland. Jeangu Macrooy speelt de hoofdrol van Jezus. Ook Lucas Hamming (Judas), Edwin Jonker (Pilatus) en Alex Klaasen (koning Herodes) zijn in de voorstelling te zien. ","Boek & Cultuur, Musicals, Albert Verlinde, Jesus Christ Superstar, Media, Cultuur"
39,Adobe kan Nederlandse massaclaim tegemoetzien vanwege 'illegale datahandel' ,"Adobe verzamelt op grote schaal privacygevoelige informatie van Nederlanders, zegt Stichting Data Bescherming Nederland. Daarmee overtreedt het softwarebedrijf de privacywetgeving. De claimstichting eist daarom namens alle Nederlandse internetgebruikers een schadevergoeding.", Door Tim Wijkman-van Aalst ,2023-12-13T00:00:16+01:00, Tech ,"Adobe verzamelt op grote schaal privacygevoelige informatie van Nederlanders, zegt Stichting Data Bescherming Nederland. Daarmee overtreedt het softwarebedrijf de privacywetgeving. De claimstichting eist daarom namens alle Nederlandse internetgebruikers een schadevergoeding. Iedereen die op het internet surft via de Chrome-browser of apps op de smartphone downloadt en gebruikt, is volgens Stichting Data Bescherming Nederland (SDBN) slachtoffer van de trackingsoftware van Adobe. Met die software verzamelt het bedrijf enorme hoeveelheden data over vrijwel iedere Nederlandse internetgebruiker. Die informatie wordt gedeeld met veel bedrijven die actief zijn op de online advertentiemarkt. Adobe plaatst zogenoemde trackingcookies op je computer als je bekende websites bezoekt, zoals die van TUI, KPN, ABP, Beter Horen, Douglas en zelfs de Belastingdienst. SDBN heeft de trackingsoftware van Adobe ook aangetroffen in de apps van bijvoorbeeld Marktplaats, Ziggo GO, RTL XL en Buienradar. Jouw interesses en surfgedrag worden door Adobe bijgehouden in de Adobe Experience Cloud. Dat is een platform waarmee bedrijven profielen van internetgebruikers kunnen maken, zodat bedrijven gerichter kunnen adverteren en jij alleen advertenties krijgt te zien voor producten en diensten waarnaar jij mogelijk op zoek bent. Voor deze omvangrijke en gedetailleerde verzameling van persoonsgegevens is volgens de wet toestemming nodig. Maar Adobe beschikt volgens SDBN niet over geldige toestemming. Internetgebruikers worden volgens SDBN niet goed geïnformeerd over de omvang van de gegevensverwerking. Daarnaast worden in sommige gevallen al trackingcookies op je computer geplaatst voordat je toestemming hebt gegeven. SDBN heeft Adobe schriftelijk aangesproken op de privacyschendingen. Maar het softwarebedrijf is volgens de claimstichting niet bereid om in gesprek te gaan en tot een oplossing te komen. Adobe wordt daarom woensdag door SDBN voor de rechter gedaagd. Daarmee wil de claimstichting het softwarebedrijf dwingen om zijn gedrag te veranderen en de onrechtmatig verzamelde data te vernietigen. De claimstichting eist daarnaast dat Adobe stopt met het illegaal verzamelen van persoonsgegevens. Verder eist SDBN een schadevergoeding namens ongeveer zeven miljoen Nederlandse internetgebruikers. Er lopen al massaclaimzaken van SDBN tegen webwinkel Amazon en het socialemediabedrijf X vanwege vergelijkbare privacyschendingen. Volgens de claimstichting is dit de derde en voorlopig laatste massaclaim. ","Tech, Privacy, Adobe, Advertenties, Avg, Stichting Data, Nederland"
40,Formule 1-team AlphaTauri gaat verder als Visa Cash App RB ,"Het Formule 1-team dat tot afgelopen seizoen bekendstond als AlphaTauri gaat verder als Visa Cash App RB Formula One Team. Het is de tweede naamsverandering van de renstal, die eerder door het leven ging als Scuderia Toro Rosso.", Door Joost Nederpelt ,2024-01-24T13:22:32+01:00, Formule 1 ,"Het Formule 1-team dat tot afgelopen seizoen bekendstond als AlphaTauri gaat verder als Visa Cash App RB Formula One Team. Het is de tweede naamsverandering van de renstal, die eerder door het leven ging als Scuderia Toro Rosso. Het team presenteert zijn nieuwe auto op 8 februari in Las Vegas. Daniel Ricciardo en Yuki Tsunoda zijn in 2024 de coureurs van het team, dat afscheid nam van teambaas Franz Tost. De teamleiding is nu in handen van Peter Bayer en Laurent Mekies. Het in het Italiaanse Faenza gevestigde team droeg vanaf de oprichting in 2006 de naam Toro Rosso. Max Verstappen debuteerde in 2015 voor de formatie, die vanaf 2020 de naam kreeg van het kledingmerk AlphaTauri van Red Bull. Het zusterteam van Red Bull Racing krijgt nu dus weer een nieuwe naam, dit keer die van een externe sponsor. Red Bull heeft een overeenkomst met Visa gesloten, waardoor de logo's van het creditcardbedrijf ook op de auto's van Verstappen en zijn teamgenoot Sergio Pérez komen. De Formule 1 begint op 21 februari aan het nieuwe seizoen met drie testdagen in Bahrein. Op 2 maart staat daar de eerste race van het 24 Grands Prix tellende seizoen op het programma. ","Formule 1, Daniel Ricciardo, Alphatauri, Yuki Tsunoda, Rb Formula One, Toro Rosso"
41,Het gaat dramatisch met onze natuur en dat komt niet alleen door stikstof ,"Het is dramatisch gesteld met veel Nederlandse natuurgebieden. Om aan vooraf afgesproken doelen te voldoen moeten provincies hard ingrijpen, blijkt uit adviezen die NU.nl analyseerde. Niet alleen stikstof is de boosdoener, maar ook verdroging, slechte waterkwaliteit en te veel recreatie.", Door Job van der Plicht ,2024-01-26T05:04:20+01:00, Binnenland ,"Het is dramatisch gesteld met veel Nederlandse natuurgebieden. Om aan vooraf afgesproken doelen te voldoen moeten provincies hard ingrijpen, blijkt uit adviezen die NU.nl analyseerde. Niet alleen stikstof is de boosdoener, maar ook verdroging, slechte waterkwaliteit en te veel recreatie. NU.nl keek naar ruim zeventig adviezen die de Ecologische Autoriteit (EA) aan de provincies heeft gegeven. Vandaag biedt de EA een overzicht van die adviezen aan demissionair minister Christianne van der Wal (Natuur en Stikstof) aan. Van de natuurgebieden waarover de EA een advies gaf, zijn er maar drie waar het redelijk goed mee gaat. Dat zijn de Zouweboezem (Utrecht), Yerseke en Kapelse Moer (Zeeland) en Bruuk (Gelderland). Al zijn in die gebieden ook verbeteringen mogelijk. Ook met De Biesbosch en het Zwin en Kievittepolder (Zeeland) gaat het aardig. Uiteraard is ook hier ruimte voor verbetering, maar voor een deel worden de natuurdoelen behaald. Vrijwel elk gebied dat is onderzocht zucht onder de grote hoeveelheid stikstof. Bekende voorbeelden zijn de Limburgse Brunssummerheide, de Sallandse Heuvelrug (Overijssel) en de Alde Feanen in Friesland. Stikstof zorgt voor extra voedingsstoffen in de bodem, waardoor (zeldzame) planten die weinig voeding nodig hebben worden overwoekerd. Dat heeft weer negatieve gevolgen voor vogels, vlinders en andere dieren. Veel verschillende soorten planten en dieren (biodiversiteit) zorgen voor onder meer schone lucht, bestuiving van planten en een goede bodemkwaliteit. Als bepaalde soorten sterk afnemen of zelfs verdwijnen heeft dat dus ook gevolgen voor onze leefwereld. Verdroging en slechte waterkwaliteit zijn ook termen die veel terugkomen in de adviezen. Dat heeft verschillende oorzaken. Soms komt het door te lage grondwaterstanden, soms door te veel meststoffen of bestrijdingsmiddelen in het water. En soms ook door een combinatie van die factoren. Daarnaast ziet de EA ook dat er te veel mensen in bepaalde natuurgebieden recreëren, wat de natuur beschadigt. Dat gebeurt bijvoorbeeld in De Biesbosch, de Loonse en Drunense Duinen (Noord-Brabant) en de Sallandse Heuvelrug. Natuurgebieden zijn ook in veel gevallen te klein of versnipperd. In de natuurdoelanalyses die de provincies hebben gemaakt ontbreekt nog vaak informatie. Daardoor is het nemen van maatregelen lastig. Daarom adviseert de EA veel provincies om extra informatie te verzamelen. Dan kan in kaart worden gebracht waar bijvoorbeeld de grote hoeveelheid stikstof of slechte waterkwaliteit vandaan komt. Toch adviseert de EA ook om niet te wachten met het nemen van maatregelen die al genomen kunnen worden. Sommige gebieden zijn er zo slecht aan toe dat er snel moet worden ingegrepen. Dat geldt voor bijvoorbeeld het Dinkelland (Overijssel) en de Schoorlse Duinen (Noord-Holland). Over grote natuurgebieden als de Veluwe, de Oostvaardersplassen en de Utrechtse Heuvelrug heeft de EA nog geen advies gegeven. Maar de ruim zeventig adviezen die er nu al liggen bevestigen nog maar eens de slechte staat van de Nederlandse natuur. ","Binnenland, Klimaat, Natuur, Stikstof, Job Van Der Plicht"
42,Zo gezond is (vette) vis: 'Sommige vissoorten bevatten erg veel zout' ,"Een gevarieerd menu is goed voor een mens, maar waar moet je opletten bij het eten van vis? Is vette vis echt zo goed voor je? ""Meer dan één keer in de week levert geen gezondheidswinst op.""", Door Sarah Sitanala ,2023-07-12T17:14:00+02:00, Eten en drinken ,"Een gevarieerd menu is goed voor een mens, maar waar moet je opletten bij het eten van vis? Is vette vis echt zo goed voor je? ""Meer dan één keer in de week levert geen gezondheidswinst op."" ""Vis, schaal- en schelpdieren zijn onderdeel van een gezond voedingspatroon en staan in de Schijf van Vijf"", zegt Wieke van der Vossen, expert voedselveiligheid bij het Voedingscentrum. ""Het advies is daarom één keer in de week vis te eten. Voor zwangeren en mensen met hart- en vaatziekten geldt een ander advies (in beide gevallen twee keer in de week, red.)."" Het eten van vis is vooral belangrijk vanwege de omega 3-vetzuren, ook wel visvetzuren genoemd. ""Deze visvetzuren zouden het risico op bepaalde hartziekten verkleinen en een gunstig effect hebben op de bloeddruk"", zegt Van der Vossen. Martijn Katan, emeritus hoogleraar Voedingsleer aan de Vrije Universiteit Amsterdam, vertelt dat onderzoek inderdaad laat zien dat één keer in de week vis eten het risico op een hartinfarct lijkt te verkleinen. Maar hij heeft daar wel een opmerking bij: ""Je weet niet wat die mensen nog meer doen. Misschien bewegen ze ook wel meer en roken ze minder."" Het is dus lastig om te achterhalen hoe vis precies past in het plaatje van een gezond voedingspatroon. Zeker is wel dat de meeste vis rijk is aan vitamine B12, vitamine D, eiwit en de mineralen jodium, fosfor en seleen. Verder is vis ""een bron van vitamine B2, B6 en vitamine A"", weet Van der Vossen. In de Schijf van Vijf staat vis als aanbeveling. Niet per se vette vis, zoals mensen nog weleens denken. Bij vette vis kun je denken aan zalm, haring, makreel of sardines. ""In zowel magere vis als vette vis zitten visvetzuren. In magere vis alleen een stuk minder"", zegt Katan. Meer dan één keer in de week vis eten is voor de meeste mensen niet nodig. ""Het levert geen extra gezondheidswinst op"", zegt Van der Vossen. Dat beaamt Katan: ""Er is geen bewijs voor dat het meerdere keren per week eten van vis verschil maakt, terwijl we wel heel zeker weten dat het een negatief effect heeft op het klimaat."" Verder kan vis schadelijke stoffen bevatten. ""Dan kun je denken aan milieuverontreiniging, zoals PFAS"", zegt Van der Vossen. ""Bovendien bevatten sommige soorten door bewerking erg veel zout, zoals gerookte zalm en zoute haring. Het is daarom verstandig deze soorten niet iedere week te eten."" Of je vis beter rauw of gebakken kunt eten, is niet goed onderzocht. ""Maar het lijkt me onwaarschijnlijk dat er pas een gunstig effect ontstaat bij het bakken"", zegt Katan. Omdat het niet precies duidelijk is waarom vis zo gezond is, kun je het niet een-op-een vervangen als je bijvoorbeeld veganistisch eet, zegt Van der Vossen. ""Wel kun je de visvetzuren binnenkrijgen door visolie- of algenoliecapsules te slikken."" Katan raadt vooral het slikken van algenoliecapsules aan. ""Als je visolie wil slikken, realiseer je dan dat daarvoor grote hoeveelheden vis worden gevangen en uitgeperst. In algenolie zitten dezelfde gezonde omega 3-vetten, alleen hoeven daarvoor geen grote aantallen visjes voor gevangen en doodgemaakt te worden."" Ook bestaan er producten waaraan visvetzuren zijn toegevoegd, weet Van der Vossen. ""Dat kun je zien bij de voedingswaarde op de verpakking. Daar zou dan moeten staan of er omega 3-vetzuren in zitten."" Mosselen tellen mee voor dat ene visje in de week. Als schelpdieren bevatten zij net als vis vitamine B12, B2 en de mineralen jodium en seleen. ""Garnalen en mosselen zijn een bron van vitamine B2"", zegt Van der Vossen. Katan heeft nog een tip: het eten van vis hoeft geen dure aangelegenheid te zijn. ""In plaats van peperdure verse zalm of schol kun je net zo goed een blikje sardines of zalm halen. Daar zitten net zoveel voedingsstoffen in als in verse vis."" We zijn benieuwd naar je mening over dit artikel. Klik hier om je feedback achter te laten in een korte vragenlijst van een minuut. ","Eten En Drinken, Vis, Gezondheid, Dagelijks Leven, Slimmer Leven"
43,"Moeder krijgt 14,5 jaar cel wegens betrokkenheid bij seksueel misbruik dochters ",Tanja D. is vanwege betrokkenheid bij het misbruik van haar dochters in hoger beroep veroordeeld tot een gevangenisstraf van veertien jaar en zes maanden. De 47-jarige vrouw uit Terneuzen liet haar kinderen jarenlang seksueel misbruiken door haar vriend Pascal P., Door onze nieuwsredactie ,2024-01-31T15:02:41+01:00, Binnenland ,"Tanja D. is vanwege betrokkenheid bij het misbruik van haar dochters in hoger beroep veroordeeld tot een gevangenisstraf van veertien jaar en zes maanden. De 47-jarige vrouw uit Terneuzen liet haar kinderen jarenlang seksueel misbruiken door haar vriend Pascal P. Volgens het gerechtshof in Den Bosch zou het misbruik zonder D. niet hebben plaatsgevonden. Ze stelde haar dochters ter beschikking van P. Dat gebeurde vanaf hun negende levensjaar. De oudste dochter liet hij ook door andere mannen misbruiken, op parkeerplaatsen in Zeeland en in Belgische parenclubs. P. beperkte zich niet tot zijn stiefdochters. Hij en D. hadden het geregeld over andere jonge meisjes die langs moesten komen om seks te hebben. Daarbij werd ook gesproken over pilletjes die de seks makkelijker moesten maken. Tijdens een vakantie op een bungalowpark lukte het D. om een vriendinnetje van haar dochters te ronselen voor P. De moeder van de meisjes kreeg eerder een celstraf van tien jaar opgelegd. Zij ging tegen die straf in hoger beroep. Daarin eiste het Openbaar Ministerie vijftien jaar cel. D. had het misbruik op ieder moment kunnen en moeten stoppen, maar koos er volgens de rechtbank voor om het in stand te houden om haar relatie veilig te stellen. Ze zorgde er ook voor dat haar dochters seksueel getinte foto's naar P. stuurden. Zelf hield ze vol dat ze niet durfde in te grijpen, omdat haar vriend anders zou aandringen en agressief werd. P. werd in 2020 tot acht jaar cel en tbs veroordeeld voor het stelselmatig misbruiken van zijn twee stiefdochters. Hij maakte in augustus vorig jaar in de gevangenis een einde aan zijn leven. ","Binnenland, Misdaad In Nederland, Terneuzen, Tanja D., Pascal P."
44,Tom Egbers kampte met hartklachten na artikel over grensoverschrijdend gedrag ,"Tom Egbers heeft het afgelopen jaar tweemaal hartproblemen gehad. De presentator zou zich schuldig hebben gemaakt aan grensoverschrijdend gedrag en ging daarna 'in overleg' weg bij NOS Sport. De stress zou grote impact hebben gehad, zegt zijn vrouw.", Door onze entertainmentredactie ,2023-12-15T14:51:40+01:00, Achterklap ,"Tom Egbers heeft het afgelopen jaar tweemaal hartproblemen gehad. De presentator zou zich schuldig hebben gemaakt aan grensoverschrijdend gedrag en ging daarna 'in overleg' weg bij NOS Sport. De stress zou grote impact hebben gehad, zegt zijn vrouw. ""De situatie is een grote aanslag op zijn gezondheid"", zegt zijn vrouw Janke Dekker tegen De Telegraaf-bijlage VROUW Magazine. ""Op 19 april lag hij in het ziekenhuis met hartklachten. De cardioloog legde een direct verband met deze stressvolle kwestie."" ""In september ging het weer mis en is hij met een hartinfarct opgenomen"", vervolgt ze. Het is niet de eerste keer dat Egbers met hartproblemen kampt: in 2019 ging het ook al mis. ""We hebben bewust gezwegen over zijn hartaandoeningen, omdat mensen dan gaan roepen: 'Wat doen ze zielig.' Feit is: het is gebeurd."" De NOS stelde half maart dat Egbers ""de komende maanden"" niet op televisie te zien zou zijn. Het besluit volgde na een publicatie in de Volkskrant, waarin gesproken werd over een affaire die Egbers in het verleden met een collega had gehad. Egbers zou de vrouw, die stage had gelopen bij de NOS, na het beëindigen van de affaire hebben zwartgemaakt tegenover collega's. Half november was het interne onderzoek naar de werkcultuur op de NOS-redactie afgerond. De omroep liet toen weten nog met Egbers in gesprek te zijn. Volgens Dekker zijn zij en haar man er ""elke dag mee bezig"". ""We staan ermee op en gaan ermee naar bed. Vandaag gaat het goed, gisteren was het minder. We hebben beiden psychologische hulp. Ik vergelijk het afgelopen jaar met een zwaar ongeval dat ons is overkomen, en we zijn nu aan het revalideren."" Dekker moest na het verhaal in de Volkskrant aftreden als voorzitter van Mores, het meldpunt voor wangedrag in de culturele sector. Zij stelt dat het koppel ""is aangevallen in de essentie van ons bestaan"". ""Er is karaktermoord gepleegd. Alles werd op één hoop gegooid. Iedere nuance was zoek."" Het echtpaar heeft volgens Dekker ook veel steun ontvangen. ""In die eerste week ging om het uur de bel en dan stond er weer iemand met een bos bloemen, aardige mensen die we helemaal niet kenden. Ze kwamen uit het hele land naar ons woonadres omdat ze het zo erg vonden"", vertelt de actrice. ""We kregen kaartjes, e-mails en brieven met heel persoonlijke verhalen over wat ze zelf in hun huwelijk hadden meegemaakt of op hun werk. Collega's van Tom hebben ons massaal gesteund met sms'jes, WhatsApp-berichten, e-mails, telefoontjes enzovoorts."" ""Toen Tom er op een gegeven moment doorheen zat, hebben we geteld: 153 collega's! Dat is echt heel veel. Er zijn nog steeds collega's die met Tom gaan wandelen om te praten. En sommigen zijn nog altijd bang dat ze hierdoor gedoe krijgen."" ","Achterklap, Tom Egbers, Nos Sport"
45,Man die Tim Hofman wilde doden gaat naar Pieter Baan Centrum ,"De gewapende man die drie maanden geleden het BNNVARA-gebouw binnenliep om Tim Hofman te doden, gaat in januari naar het Pieter Baan Centrum. Dat vertelt zijn advocaat Emma Hoffman aan het AD.", Door onze entertainmentredactie ,2023-12-16T11:44:17+01:00, Algemeen ,"De gewapende man die drie maanden geleden het BNNVARA-gebouw binnenliep om Tim Hofman te doden, gaat in januari naar het Pieter Baan Centrum. Dat vertelt zijn advocaat Emma Hoffman aan het AD. De verdachte staat woensdag voor het eerst voor de rechter, voor een inleidende zitting. Hij zit momenteel vast op de psychiatrische afdeling van een gevangenis in Nederland. Volgens zijn advocaat herinnert de verdachte zich wel wat er is gebeurd, maar herkent hij zich niet in het gedrag. ""Hij wil ook meewerken aan onderzoek in het Pieter Baan Centrum"", vertelt Hoffman. Het Pieter Baan Centrum is een psychiatrische observatiekliniek in Almere. De man wordt verdacht van voorbereidingshandelingen voor moord. Ook verdenkt justitie hem van vuurwapenbezit en bedreiging. Hij wilde Hofman iets aandoen omdat hij de presentator ""extreemlinks en te woke"" vond, meldde Hofmans programma BOOS na onderzoek. ","Algemeen, Media, Tim Hofman, #boos, Pieter Baan, Emma Hoffman, Ad, Pieter Baan Centrum"
46,Het tekort aan medicijnen was nog nooit zo groot als vorig jaar ,Apothekers hadden in 2023 te maken met een tekort aan medicijnen dat volgens apothekersorganisatie KNMP Farmanco nog nooit zo groot was. Het had invloed op vijf miljoen medicijngebruikers. Door het tekort moeten apothekers op zoek naar alternatieven., Door Maurice Hettfleisch von Ehrenhelm ,2024-01-23T13:50:04+01:00, Binnenland ,"Apothekers hadden in 2023 te maken met een tekort aan medicijnen dat volgens apothekersorganisatie KNMP Farmanco nog nooit zo groot was. Het had invloed op vijf miljoen medicijngebruikers. Door het tekort moeten apothekers op zoek naar alternatieven. Apothekersorganisatie KNMP Farmanco kreeg vorig jaar 2.292 meldingen over een tekort. Een jaar eerder waren dat er nog 1.514. Vijf miljoen van de in totaal dertien miljoen medicijngebruikers in Nederland hebben last gehad van de tekorten. KNMP Farmanco houdt tekorten van medicijnen bij. De apothekersorganisatie telt een tekort mee als een geneesmiddel landelijk voor een periode van veertien dagen niet beschikbaar is. Van hetzelfde geneesmiddel kan dus meerdere keren in een jaar een tekort worden gemeld. Volgens KNMP-voorzitter Aris Prins zijn de tekorten bij verschillende medicijnen te merken. ""Met name in de antibioticahoek hebben we dit jaar enorm grote tekorten, met veel gebruikers"", zegt Prins tegen NU.nl. ""Maar bijvoorbeeld ook met ADHD-medicijnen en oogdruppels. Het is niet specifiek één ziektebeeld waar een tekort aan medicijnen is."" KNMP Farmanco vraagt bij fabrikanten na wat de oorzaak van het tekort is. 56 procent van de fabrikanten geeft daar geen antwoord op. Van de tekorten waar wel een oorzaak van bekend is, komt 39 procent door verspreidingsproblemen en 33 procent door productieproblemen. Apothekers proberen het tekort op te vangen door alternatieven te verstrekken. ""Met kunst- en vliegwerk bieden we een ander merk, al dan niet met dezelfde sterkte of vorm, aan"", zegt Prins. Het gebruik van alternatieven zorgt wel weer voor een tekort bij de medicijnen die wél beschikbaar zijn. ","Binnenland, Apothekers, Gezondheid, Geneesmiddelen, Knmp Farmanco"
47,Japanse taxichauffeur opgepakt omdat hij met opzet een duif doodreed ,Een Japanse taxichauffeur is gearresteerd omdat hij een duif heeft doodgereden. De vijftigjarige chauffeur reed in de hoofdstad Tokio met opzet in op een vlucht duiven die over de weg liepen. Een van de dieren overleefde dat niet., Door onze nieuwsredactie ,2023-12-06T10:33:19+01:00, Dieren ,"Een Japanse taxichauffeur is gearresteerd omdat hij een duif heeft doodgereden. De vijftigjarige chauffeur reed in de hoofdstad Tokio met opzet in op een vlucht duiven die over de weg liepen. Een van de dieren overleefde dat niet. De taxichauffeur reed volgens Japanse media snel weg nadat een verkeerslicht op groen was gesprongen. Hij reed met een snelheid van 60 kilometer per uur op de duiven in. Een van de dieren overleed volgens dierenartsen aan de ""traumatische shock"" van het incident. In Japan worden duiven zwaar beschermd. Ze mogen alleen gedood worden als ze aantoonbaar schade of gevaar veroorzaken. Daarnaast is toestemming van de lokale overheid nodig. Volgens de politie heeft de man ""zijn auto gebruikt om een duif te doden, terwijl die geen risico vormde"". De taxichauffeur wordt verdacht van het overtreden van wetten die wilde dieren moeten beschermen. De politie noemt de actie van de man ""zeer boosaardig"". De man vindt dat hij niets verkeerd heeft gedaan, melden Japanse media. ""Wegen zijn voor mensen, het is aan de duiven om auto's te ontwijken"", zou hij tegen de politie hebben gezegd. ","Dieren, Opmerkelijk, Japan, Duiven, Buitenland, Tokio"
48,Sigrid Kaag blikt terug: 'Verruwing en intolerantie in Nederland zijn tegengevallen' ,De verruwing van de samenleving en het gebrek aan tolerantie zijn demissionair vicepremier en minister Sigrid Kaag tegengevallen tijdens haar jaren in de Haagse politiek. Dat vertelde ze vrijdagavond in het radioprogramma Met het Oog op Morgen., Door onze nieuwsredactie ,2023-12-16T06:16:20+01:00, Politiek ,"De verruwing van de samenleving en het gebrek aan tolerantie zijn demissionair vicepremier en minister Sigrid Kaag tegengevallen tijdens haar jaren in de Haagse politiek. Dat vertelde ze vrijdagavond in het radioprogramma Met het Oog op Morgen. Het was het eerste persoonlijke interview dat de D66-politica gaf sinds de val van het kabinet in de zomer. Kaag trad af als fractieleider en stelde zich bij de verkiezingen niet opnieuw beschikbaar voor het parlement. De minister van Financiën kampte de afgelopen jaren met veel bedreigingen en online haat. ""Ik had toen ik terugkwam nooit verwacht dat in een land als Nederland demonisering en dehumanisering orde van de dag zou zijn in de politiek"", zei Kaag. ""Dat is mij tegengevallen. En als mens en burger wil ik meegeven dat niemand dat normaal moet gaan vinden."" Het baart Kaag zorgen dat ""de medemens niet als mens wordt gezien, tenzij het je uitkomt"". Dat is volgens haar ""de nagel aan de doodskist van een tolerante, inclusieve samenleving."" Ze voegde daaraan toe dat deze ontwikkeling niet alleen in Nederland te zien is, maar ook in andere landen. Kaag blikte in Met het Oog op Morgen ook terug op de formatie van het kabinet-Rutte IV. Ze stelde dat er ""sprake was van metaalmoeheid tussen en binnen de partijen vanuit Rutte III"". In dat kabinet regeerden dezelfde vier partijen samen: VVD, D66, CDA en ChristenUnie. ""Ik heb altijd gevonden dat het kabinet niet onder een gunstig gesternte was geboren. Het had te lang geduurd, het was heel moeilijk. Als ik terugkijk, waren we al bijna moe en uitgeput voordat we aan het kabinet begonnen."" Kort na de formatie van het kabinet ""kwam de oorlog in Oekraïne eroverheen"" en kampte Nederland ""met torenhoge inflatie"", blikte Kaag terug. Ondanks die ""grote problemen"" heeft Rutte IV volgens de minister veel kunnen doen, ""al is dat nooit echt aan het voetlicht gekomen"". Kaag heeft ""naïeve hoop"" dat mensen zien wat er ""juist ook goed is gegaan"" als het kabinet eenmaal is vertrokken. De D66-politica weet nog niet wat ze gaat doen als het nieuwe kabinet aantreedt. Ze heeft ""de wens"" weer een baan in het buitenland te vinden. ""Ik denk dat ik een tijdje graag weer zweef, ik kijk uit naar een andere vorm van vrijheid. Ik kijk ernaar uit om, bij leven en welzijn, met een nieuwe passie andere rollen te vervullen."" ","Politiek, Sigrid Kaag, D66, Kabinet Rutte Iv, Nederland"
49,Jeangu Macrooy werd op straat ontdekt als Jezus: 'Ik dacht: dit is hem' ,"We kennen hem van het Songfestival, als soulzanger en sinds deze maand ook als acteur. Jeangu Macrooy maakt in Jesus Christ Superstar zijn musicaldebuut. De rol van Jezus had zomaar door iemand anders gespeeld kunnen worden: de muzikant werd bij toeval op straat 'ontdekt'.", Door Danja Koeleman ,2024-01-28T11:56:05+01:00, Boek & Cultuur ,"We kennen hem van het Songfestival, als soulzanger en sinds deze maand ook als acteur. Jeangu Macrooy maakt in Jesus Christ Superstar zijn musicaldebuut. De rol van Jezus had zomaar door iemand anders gespeeld kunnen worden: de muzikant werd bij toeval op straat 'ontdekt'. Macrooy heeft net een filmpremière bezocht en loopt naar huis. Ongeveer 100 meter voor theaterregisseur Ivo van Hove, de Belg die ook producties heeft gemaakt voor West End en Broadway. Op dat moment gaat de casting voor een nieuwe versie van Jesus Christ Superstar bijna van start. ""Ik zag Jeangu en dacht: dit is 'm, dít is mijn Jezus"", vertelt Van Hove in gesprek met NU.nl. ""Ik ben naar hem toegerend - zoiets doe ik nooit, ik ben niet zo impulsief. 'Sorry, ik ben Ivo van Hove, wil je mijn Jezus zijn?'"" ""Dat moment staat echt in mijn geheugen gegrift"", lacht Macrooy. ""Het was echt de juiste plek en de juiste tijd."" De zanger is even overdonderd, maar besluit toch auditie te doen. ""Ik heb altijd al in een musical willen spelen en ben groot fan van Ivo's werk. Ik wilde een kans wagen, ook al had ik weinig ervaring in het theater."" Macrooy besloot dat hij voor zijn auditie Jezus als een man van vlees en bloed wil neerzetten. ""Iemand die veel liefde in zich heeft, die opkomt voor mensen. Maar ook iemand die twijfelt en kwaad kan worden."" Dat sluit perfect aan bij de benadering die Van Hove voor ogen heeft. ""Minimalistisch, rauw, maar ook eigentijds en eigenzinnig"", noemt Macrooy dit. Jesus Christ Superstar ging in 1971 in première als musical, twee jaar later volgde de bekende verfilming. De personages zijn gekleed als hippies, de muziek zit vol met gitaren. In Van Hove's versie zijn de hippiekleren weg en loopt iedereen rond in eigentijdse outfits. Het is niet het enige dat de regisseur heeft veranderd. ""Er is een grote rol voor de volgelingen van Jezus"", vertelt Van Hove. ""Die zijn eigenlijk enorm wispelturig. In het begin zingen ze nog Hossana voor hem, een uur later eindigt het met de kruisiging. Dit doet me denken aan wat we nu meemaken in de wereld. Mensen veranderen snel van hun loyaliteit en dat levert beangstigende situaties op."" Daar wilde Van Hove op inzoomen. ""Het ensemble, dat deze massa speelt, heeft naast Jezus, Maria en Judas eigenlijk de vierde hoofdrol."" Ook de rol van Maria Magdalena, een van de trouwe volgelingen van Jezus, is nét even anders. Van Hove: ""In mijn visie is Maria er niet om Jezus te verwennen: ze komt op voor haar eigen mening."" De rol wordt gespeeld door Magtel de Laat, die zich prettig voelt bij deze hedendaagse Maria. ""'Mijn' Maria maakt meer keuzes vanuit haar eigen redenering en principes"", vertelt de musicalactrice. Daarvoor is zelfs de tekst van een van de liedjes gewijzigd, iets waarvoor toestemming gevraagd moest worden bij Jesus Christ Superstar-componist Andrew Lloyd Webber. ""In de gezongen woorden valt Judas uit tegen Maria, maar in de oorspronkelijke versie reageert ze daar niet op. Een paar zinnen die Jezus als reactie hierop geeft, worden nu door Maria gezongen. Ze zingt: wie ben jij, dat je zo over mij praat? Dat is ook hoe ikzelf zou reageren. Het is tof dat Andrew ervoor openstond dit te veranderen."" Lloyd Webber moest hoogstpersoonlijk zijn goedkeuring geven voor de casting van Macrooy. Als geestelijk vader van JCS wil hij precies weten wie de rol van Jezus vertolkt. ""Ik ben groot fan van zijn musicals"", vertelt Macrooy. ""Dit is mijn eerste musicalrol, en gelijk zo'n iconische."" Van Hove kan niet blijer zijn met de zanger als Jezus. ""De noten die hij zingt tijdens de crisismomenten van Jezus - tophoog - ik wist niet dat hij dat in zich had. Hij is fenomenaal, zowel qua stem als in het acteren. Jeangu had geen musicalervaring, maar heeft zich ontwikkeld tot een volmaakte musicalacteur die spelen en zingen perfect vermengt."" Als het aan Macrooy ligt, wordt zijn rol in JCS niet zijn laatste musicalervaring. ""Theater voelt kloppend voor mij: ik ben hier thuis."" Ook is de artiest benieuwd of de rol invloed gaat hebben op zijn eigen muziek. ""Ik vind het leuk dat ik voor deze rol mijn volledige bereik en stem kan laten zien. Het is misschien leuk om die ruigere stijl in een nummer te verwerken. Misschien wordt het wel een heel rockalbum, haha."" ","Boek & Cultuur, Ivo Van Hove, Jeangu Macrooy, Media En Cultuur, Jezus"
50,Is Windows op zijn retour? Veel basisschoolleerlingen leren met Chrome ,Chromebooks met het Chrome-besturingssysteem van Google zijn de meestgebruikte computers op basisscholen. Dat is een interessante ontwikkeling. Producten waarmee kinderen op jonge leeftijd kennismaken zijn op latere leeftijd van invloed op de keuzes die ze maken., Door Tim Wijkman-van Aalst ,2024-01-31T05:30:46+01:00, Tech ,"Chromebooks met het Chrome-besturingssysteem van Google zijn de meestgebruikte computers op basisscholen. Dat is een interessante ontwikkeling. Producten waarmee kinderen op jonge leeftijd kennismaken zijn op latere leeftijd van invloed op de keuzes die ze maken. De meeste basisscholen gebruiken Chromebooks, blijkt uit navraag van NU.nl bij Cloudwise. Dat bedrijf is een belangrijke ICT-leverancier voor basisscholen in Nederland. Basisscholen kiezen volgens Teun Bruinsma van Cloudwise voor Chromebooks omdat die gebruiksvriendelijk zijn voor elke leeftijd. ""Daarnaast zijn ze veilig te beheren door Cloudwise. Met alle data die een school beheert is dat een belangrijk argument. In het voortgezet onderwijs zien we juist een grotere vraag naar Microsoft-producten."" Een andere belangrijke reden dat basisscholen voor Chromebooks kiezen is omdat ze zeer compleet zijn uitgerust, vult Tijs Hofmans van technologiesite Tweakers aan. ""Je krijgt een totaalpakket met alle Google-diensten die je gratis kunt gebruiken. Daaronder is bijvoorbeeld Google Workspace. Dat is een alternatief voor het Office-softwarepakket van Microsoft met bijvoorbeeld Word en PowerPoint."" Hierdoor groeit nu een hele generatie kinderen op die leert werken met Chromebooks. Dat is een interessante ontwikkeling. Moet bijvoorbeeld Microsoft zich zorgen gaan maken over zijn toekomstige positie? Hoogleraar Esther Rozendaal van de Erasmus Universiteit Rotterdam denkt van niet. Door de jaren heen is veel onderzoek naar gedaan naar de keuzes die kinderen op latere leeftijd maken. De onderzoeken tonen aan dat dingen waarmee jonge kinderen thuis of op school in aanraking komen invloed hebben op de keuzes die ze op latere leeftijd maken. Maar dat geldt vooral voor heel specifieke producten. Tandpasta of een bankrekening noemt Rozendaal als een duidelijk voorbeeld. ""De keuze die je ouders voor je maken volg je. Daardoor gebruik je op latere leeftijd vaak dezelfde tandpasta of blijf je bij dezelfde bank bankieren."" De Pennierekening van de Postbank in de jaren negentig is daar volgens Rozendaal een goed voorbeeld van. Kinderen wilden zo'n rekening vanwege de leuke spaarpot die ze erbij kregen. Veel kinderen die in de jaren negentig met een Pennierekening zijn begonnen bij de Postbank bankieren waarschijnlijk nog steeds bij de ING (waarin de Postbank is overgegaan). Dat effect is op de markt voor computers en besturingssystemen minder groot, denkt consumentenpsycholoog Patrick Wessels. ""Als kinderen naar de middelbare school gaan, moeten ze misschien met een Windows-computer gaan werken. Zo'n verandering pakken ze doorgaans heel snel op."" Aan de andere kant zijn mensen volgens Wessels gewoontedieren. ""Stel dat je de overstap van Chrome naar Windows maakt en het gaat mis, dan voelt dat als je eigen fout"", legt Wessels uit. ""Door bij een Chromebook te blijven, kan er voor je gevoel niets misgaan. In de wetenschap noemen we dat de status quo-bias."" De keuzes voor producten of merken die kinderen op latere leeftijd maken, zijn volgens Rozendaal ook afhankelijk van bijvoorbeeld de mode of populariteit op dat moment. Bij besturingssystemen voor computers spelen verder functionaliteit en gebruiksvriendelijkheid mee. Daardoor is het volgens de hoogleraar moeilijk te voorspellen of Chrome een grotere concurrent voor Windows wordt. Toch moeten scholen goed nadenken over merken en marketing in het klaslokaal, vindt Rozendaal. ""De producten waarmee zij kinderen laten werken of gesponsorde lespakketten die ze gebruiken, moeten door een ethische bril bekeken worden."" Tot slot mag er volgens Wessels geen onduidelijkheid bestaan waarom Google goedkope Chromebooks aanbiedt. ""Google is er niet om de wereld beter te maken. Het is geen liefdadigheidsinstelling. Hier zit dus een strategie achter. Kinderen worden al op jonge leeftijd in de wereld van Google getrokken."" ","Tech, Windows"
51,Lufthansa gaat in januari weer op Tel Aviv vliegen ,Het Duitse luchtvaartconcern Lufthansa Group gaat vanaf 8 januari weer vluchten uitvoeren naar Tel Aviv. Veel luchtvaartmaatschappijen stopten met vliegen richting Israël vanwege de oorlog tussen het land en Hamas., Door onze nieuwsredactie ,2023-12-15T18:48:12+01:00, Economie ,"Het Duitse luchtvaartconcern Lufthansa Group gaat vanaf 8 januari weer vluchten uitvoeren naar Tel Aviv. Veel luchtvaartmaatschappijen stopten met vliegen richting Israël vanwege de oorlog tussen het land en Hamas. De luchtvaartmaatschappijen van Lufthansa Group, waar naast Lufthansa onder meer Eurowings en Austrian Airlines onder vallen, zullen twintig wekelijkse verbindingen van en naar Tel Aviv aanbieden. Dat is ongeveer 30 procent van het reguliere vluchtschema. Het concern benadrukt dat veiligheid ""topprioriteit"" blijft. ""Lufthansa Group blijft de veiligheidssituatie in Israël nauwlettend volgen en staat in nauw contact met de lokale en internationale autoriteiten."" Het bedrijf zegt dat reizigers moeten rekenen op mogelijke aanpassingen van het vluchtschema ""als gevolg van veranderende omstandigheden"". ","Economie, Israël, Israëlisch-palestijns Conflict, Lufthansa Group, Lufthansa, Tel Aviv"
52,Komt er na klimaattop van Dubai écht een eind aan het fossiele tijdperk? ,"Bijna tweehonderd landen hebben op de klimaattop in Dubai afgesproken om het gebruik van fossiele brandstoffen af te bouwen. Maar wat betekent zo'n afspraak nou écht? ""De druk neemt aan alle kanten enorm toe om weg te bewegen van fossiel.""", Door Jeroen Kraan ,2023-12-14T19:47:31+01:00, Klimaat ,"Bijna tweehonderd landen hebben op de klimaattop in Dubai afgesproken om het gebruik van fossiele brandstoffen af te bouwen. Maar wat betekent zo'n afspraak nou écht? ""De druk neemt aan alle kanten enorm toe om weg te bewegen van fossiel."" Zoals altijd op klimaattoppen is ook de uitkomst in Dubai een compromis waar niemand helemaal tevreden mee is. Het ene land wilde stevigere afspraken over fossiele brandstoffen, terwijl het andere juist vindt dat klimaatakkoorden alleen over de uitstoot moeten gaan en niet over de concrete maatregelen die landen moeten nemen. Het resultaat is een tussenvorm, waarin duidelijk staat dat de uitstoot snel en scherp omlaag moet, maar landen toch nog veel vrijheid krijgen. Het akkoord roept landen op bij te dragen aan een lijst van wereldwijde doelen, waaronder het afbouwen van fossiele brandstoffen. Dat klinkt misschien zo vrijblijvend dat het akkoord niet veel voorstelt. Toch is het voor het eerst dat op een klimaattop een afspraak is gemaakt over het afbouwen van fossiele brandstoffen, verreweg de belangrijkste bron van CO2-uitstoot. Daar waren dus 28 klimaattoppen voor nodig. Het feit dat zo'n afspraak nu voor alle landen acceptabel bleek, geeft volgens verschillende EU-politici een sterk signaal af. Eurocommissaris Wopke Hoekstra, hoofdonderhandelaar namens de EU, denkt dat het landen zal aanzetten tot actie. ""Als landen eenmaal hun handtekening zetten, dan kun je er over het algemeen ook van uitgaan dat ze het gaan doen"", zei hij woensdag. Maar dat is nog wel een flinke stap. ""Een overeenkomst is zo goed als haar implementatie"", zei sultan Ahmed Al Jaber, de voorzitter van de klimaattop. ""We moeten nu de nodige stappen zetten om dit akkoord te vertalen naar tastbare maatregelen."" Als landen en bedrijven hun geld blijven steken in kolencentrales, olieputten en gasterminals, is de overeenkomst weinig waard. In de komende jaren moet blijken of zij echt een nieuwe koers inzetten. Pieter Pauw, onderzoeker klimaatfinanciering aan de TU Eindhoven, is daar positief over. ""De druk neemt aan alle kanten enorm toe om weg te bewegen van fossiele brandstoffen"", zegt hij. ""Als dit soort beslissingen eenmaal genomen zijn, worden ze niet meer teruggedraaid. We kunnen ervan uitgaan dat deze tekst volgend jaar minimaal herhaald, maar waarschijnlijk aangescherpt wordt."" Het akkoord zal investeerders in groene energie meer vertrouwen geven, denkt zakenbank UBS. Het toont aan dat landen de overstap naar groene energie serieus nemen en willen versnellen. Daardoor wordt zo'n belegging mogelijk als minder risicovol gezien. De vraag is wel of er genoeg geld in de energietransitie wordt gestoken om de ambitieuze klimaatdoelen te halen. Op de lange termijn is groene energie bijna overal ter wereld goedkoper dan fossiele energie. Maar er zijn wel grote investeringen nodig om kolencentrales te sluiten en windparken te installeren. Waar moet dat geld vandaan komen? Dat is waar de klimaattop van volgend jaar vooral over gaat. Die top zal dus mede het succes van het huidige akkoord bepalen. Want als de financiële wereld niet meebeweegt met de afspraken die klimaatdiplomaten maken, zullen de ambities onhaalbaar blijken. Daar ligt ook een rol weggelegd voor activisten, denkt Bill McKibben. De Amerikaanse schrijver en milieuactivist is niet onder de indruk van wat het systeem van internationale klimaatonderhandelingen in de afgelopen dertig jaar heeft bereikt. ""Het is niet zozeer ontworpen om een crisis op te lossen, maar vooral om de belangen van de wereldmachten te verdedigen"", schreef hij vorige week. Toch kan de uitkomst in Dubai mogelijk grote gevolgen hebben. ""Op zichzelf zal met deze overeenkomst niks bereikt worden"", betoogt McKibben. ""Maar het is iets dat activisten vanaf nu kunnen inzetten."" Het geeft ze een stok om mee te slaan, in parlementen, aandeelhoudersvergaderingen en rechtbanken over de hele wereld. Daar kunnen zij erop wijzen dat álle landen hebben afgesproken het gebruik van fossiele brandstoffen af te bouwen. Zo kunnen zij de druk opvoeren op politici en zakenmensen om mee te bewegen in de klimaattransitie. Gaan de Verenigde Staten en andere landen in de komende jaren door met geplande uitbreidingen van de olie- en gasexport, of besluiten zij die brandstoffen in de grond te laten zitten? Dat wordt de echte lakmoesproef voor het succes van Dubai. ","Klimaat, Klimaattop Dubai"
53,Verhoeven neemt het op tegen Fransman Laidouni in kwartfinales Grand Prix ,Rico Verhoeven staat begin maart tegenover de 28-jarige Fransman Sofian Laidouni in de kwartfinales van de GLORY Heavyweight Grand Prix. Dat heeft de loting in Amsterdam woensdag uitgewezen., Door onze sportredactie ,2024-01-31T13:27:43+01:00, Sport Overig ,"Rico Verhoeven staat begin maart tegenover de 28-jarige Fransman Sofian Laidouni in de kwartfinales van de GLORY Heavyweight Grand Prix. Dat heeft de loting in Amsterdam woensdag uitgewezen. Verhoeven kreeg als wereldkampioen de keuze tussen Laidouni, de Marokkaan Nabil Khachab, Bahram Rajabzadeh uit Azerbeidzjan en de Est Uku Jürjendal, die vorig jaar op knock-out van Badr Hari won. De 34-jarige Verhoeven koos met Laidouni de hoogstgeplaatste vechter van de vier. De Fransman, die vorig jaar zijn GLORY-debuut maakte en zijn twee gevechten bij de kickboksbond allebei won, is de nummer vijf van de wereld. ""Hij is een allround vechter. Ik zal er mijn handen vol aan hebben, maar ik ben er klaar voor"", zei de Nederlander. Verhoeven staat in het vierde gevecht van de avond. Het is eerst de beurt aan landgenoot Levi Rigters en Jürjendal, gevolgd door de partijen Tariq Osaro-Rajabzadeh en Nordine Mahieddine-Khachab. Als Verhoeven wint, treft hij Mahieddine of Khachab in de halve eindstrijd. De Grand Prix is na jaren terug op de kalender en wordt op 9 maart gehouden in het GelreDome. Voor de uiteindelijke winnaar ligt een bedrag van 500.000 dollar (zo'n 461.000 euro) klaar. De wereldtitel van Verhoeven staat niet op het spel. De confrontatie met Laidouni wordt voor Verhoeven zijn eerste gevecht sinds begin november, toen hij in Arnhem afgetekend van interim-kampioen Osaro won. De Nederlander verlengde zijn ongeslagen status; hij is al sinds juni 2014 wereldkampioen. Vlak voor Kerst verlengde Verhoeven zijn in 2024 aflopende GLORY-contract met drie jaar. Hij maakte toen ook bekend dat hij meedoet aan de Grand Prix. Lange tijd leek het erop dat hij het toernooi links zou laten liggen. Aanvankelijk zou ook Antonio Plazibat meedoen aan de Grand Prix. De Kroaat, op papier de grootste uitdager van Verhoeven, meldde zich onlangs af met een armblessure. Vorig jaar ging een confrontatie tussen de twee ook al niet door. ","Sport Overig, Kickboksen, Rico Verhoeven, Glory, Fransman Laidouni, Amsterdam, Sofian Laidouni"
54,Maastricht wil de schedel van zijn mosasaurus in Parijs terug ,Maastricht wil de schedel van een mosasaurus terug die eind achttiende eeuw is gevonden in de kalksteengroeves in de Sint-Pietersberg. Franse troepen namen de schedel van het prehistorische dier mee als oorlogsbuit na de belegering van Maastricht., Door onze nieuwsredactie ,2023-12-06T20:05:56+01:00, Boek & Cultuur ,"Maastricht wil de schedel van een mosasaurus terug die eind achttiende eeuw is gevonden in de kalksteengroeves in de Sint-Pietersberg. Franse troepen namen de schedel van het prehistorische dier mee als oorlogsbuit na de belegering van Maastricht. Het fossiel is sindsdien wel al een keer terug geweest in Maastricht.  In het kader van het Darwinjaar 2009 mocht het Natuurhistorisch Museum Maastricht de schedel tijdelijk lenen van het natuurhistorisch museum in Parijs. De schedel ligt daar sinds 1795. De gemeenteraad heeft woensdag besloten dat het tijd is om het fossiel permanent naar Maastricht te halen. Het is niet de eerste keer dat zo'n poging wordt ondernomen. Ook tussen 1814 en 1827 is dat meerdere keren geprobeerd. In de jaren negentig waagde ook voormalig minister Maxime Verhagen een poging. De Maastrichtenaar probeerde de mosasaurus via het Europees Parlement naar Limburg te krijgen. Inmiddels zijn er meerdere mosasaurusfossielen in Maastricht gevonden. Om precies te zijn in 1998, 2012 en 2015. Maar die in Parijs is volgens het Natuurhistorisch Museum Maastricht extra bijzonder. Het fossiel speelde namelijk een belangrijke rol bij de kennis over het uitsterven en ontstaan van soorten en daarmee ook in Darwins evolutietheorie. De schedel kwam namelijk niet overeen met de schedels van dieren die in die tijd leefden. ""Dat moest dus wel inhouden dat er vroeger diersoorten waren die niet meer bestaan"", aldus het museum. ","Boek & Cultuur, Maastricht, Musea, Binnenland, Media En Cultuur, Parijs, Sint-pietersberg"
55,Patricia Paay na dood van haar moeder: 'Rust weer een beetje terug' ,"Patricia Paay deelt dat ze zich beter voelt na het recente overlijden van haar moeder. ""Inmiddels is hier de rust weer een beetje teruggekeerd"", schrijft Paay op Instagram.", Door onze entertainmentredactie ,2023-12-09T16:22:02+01:00, Achterklap ,"Patricia Paay deelt dat ze zich beter voelt na het recente overlijden van haar moeder. ""Inmiddels is hier de rust weer een beetje teruggekeerd"", schrijft Paay op Instagram. ""Het was de afgelopen weken niet makkelijk, maar ik heb er vrede mee."" De 74-jarige Paay vertelt verder dat ze weer ""terug bij de orde van de dag"" is. ""Het is goed zo."" De moeder van de tv-persoonlijkheid en voormalige zangeres is 97 jaar oud geworden. ""Na zeer lang van het leven genoten te hebben, is vanochtend op 97-jarige leeftijd onze fantastische moeder, oma en overgrootoma Alice Paay in haar slaap overleden"", liet Paay vorige maand geleden op Instagram weten. ","Achterklap, Patricia Paay"
56,"Rumoer bij Ajax, PSV en Feyenoord: dit speelt er nog op de transfermarkt ","De laatste 36 uur van de transfermarkt zijn ingegaan. Wat kan nog worden verwacht van de Eredivisie-clubs? Bij Ajax, PSV en Feyenoord staat er nog genoeg te gebeuren.", Door onze sportredactie ,2024-01-31T12:18:06+01:00, Voetbal ,"De laatste 36 uur van de transfermarkt zijn ingegaan. Wat kan nog worden verwacht van de Eredivisie-clubs? Bij Ajax, PSV en Feyenoord staat er nog genoeg te gebeuren. Voormalig Liverpool-speler Jordan Henderson werd met veel bombarie ingelijfd door Ajax, maar daar blijft het niet bij als het aan trainer John van 't Schip ligt. Na de dramatische transferzomer voegt de coach graag nog wat ervaring toe aan zijn jonge ploeg. Het beloven dus drukke uren te worden in Amsterdam. Na de komst van Henderson en de aanstaande contractverbetering van Jorrel Hato mag technisch directeur Kelvin de Lang alleen wat ondernemen van de raad van commissarissen als een speler wordt verkocht of verhuurd. Daardoor heeft Ajax spits Julian Rijkhoff nog steeds niet binnen. Voorlopig zit een uitgaande transfer niet in de pijplijn. Bayern München heeft weliswaar contact opgenomen met het management van Steven Bergwijn, meldt De Telegraaf, maar de kans op een verkoop is erg klein. Aanvaller Carlos Forbs, een doelwit van Premier League-club Nottingham Forest, mag ook niet weg. Ook Benjamin Tahirovic (wil blijven) en Chuba Akpom (verhuur onbespreekbaar voor Ajax) lijken in de Johan Cruijff ArenA te blijven. Ajax vestigt zijn hoop op een verkoop van rechtsback Jorge Sánchez aan het Mexicaanse Cruz Azul. Alleen FC Porto, waarvoor Sánchez momenteel op huurbasis speelt, werkt nog niet mee. Mogelijk brengt Anass Salah-Eddine verlossing voor Ajax. De linksback zou op de lijst staan bij FC Twente. Gezien de ongeslagen reeks in de Eredivisie zou een hosannastemming moeten heersen bij koploper PSV, maar daar is momenteel geen sprake van. De transfersoap rond Yorbe Vertessen drukt op het gemoed in Eindhoven. Vertessen en PSV staan lijnrecht tegenover elkaar als het gaat over een verkoop aan Union Berlin. Vertessen was al medisch gekeurd in Berlijn toen technisch directeur Earnest Stewart hem duidelijk maakte dat de club hem niet zou vrijgeven. Door de blessure van Noa Lang zou PSV toch nog een extra buitenspeler nodig hebben. De handelwijze van PSV leidde tot ontzetting bij Vertessen, die vooralsnog weigert uit Berlijn te vertrekken. PSV werkt ondertussen wel aan een oplossing waarbij Vertessen alsnog naar Union Berlin kan verkassen. Daarin is mogelijk een cruciale rol weggelegd voor Couhaib Driouech van Excelsior. PSV wil de aanvaller overnemen, maar Excelsior vraagt de hoofdprijs. Die ligt op 5,5 miljoen euro. Het is niet duidelijk of de Eindhovenaren daaraan willen voldoen. De club zal vast alles in het werk stellen om een terugkeer van een ontevreden speler te voorkomen. Stewart is ook nog bezig om Jeremiah St. Juste te huren van Sporting CP. Trainer Peter Bosz wil graag een extra verdediger aan de selectie toevoegen, omdat back-up Armel Bella-Kotchap nog altijd geblesseerd is. Ook bij nummer twee Feyenoord zit de technisch directeur niet stil. Dennis te Kloese is druk in de weer om een diepgekoesterde wens van trainer Arne Slot in vervulling te laten: een extra buitenspeler. Luciano Rodríguez uit Uruguay moet de nieuwe man van Feyenoord worden. Er is volgens het AD en VI alleen één probleem: de twintigjarige aanvaller van Liverpool Montevideo kan niet naar Rotterdam komen voor de medische keuring, omdat hij met de olympische ploeg van Uruguay een interland in Argentinië speelt. Hoe Feyenoord dat in de komende uren gaat oplossen, is niet bekend. Volgens de Braziliaanse krant Globo is er al wel een akkoord tussen de clubs. Voor een bedrag van 10 miljoen euro krijgt Feyenoord 70 procent van de transferrechten in handen. Ook qua uitgaande transfers staat Feyenoord nog wat te wachten. Javairô Dilrosun lijkt volgens VI op weg te gaan naar het Mexicaanse Club América. Er zou ook zijn geïnformeerd naar Ramiz Zerrouki, maar Feyenoord wil de zomeraanwinst nog niet kwijt. Ook bij de andere Eredivisie-clubs staat de carrousel niet stil. In de zoektocht naar een vervanger van recordverkoop Manfred Ugalde wil FC Twente spits Myron Boadu huren van AS Monaco, maar volgens Tubantia willen de Monegasken vooralsnog niet meewerken. Ook AZ gaat een drukke Deadline Day tegemoet. De club, die in een vormcrisis zit, staat volgens De Telegraaf op het punt om spits Lequincio Zeefuik over te nemen van FC Volendam. Daartegenover zou het vertrek van Jens Odgaard naar Bologna (op huurbasis) staan. In de strijd tegen degradatie én in de zoektocht naar goals is het zwalkende Vitesse ook in Alkmaar beland. Daar willen de Arnhemmers Mexx Meerdink ophalen voor een huurperiode tot het einde van het seizoen. Dat is ook vanwege het mogelijke vertrek van Million Manhoef naar Italië. Het noodlijdende Vitesse kan de miljoenen die de club daarmee kan incasseren goed gebruiken. Ook bij de aartsrivaal van Vitesse, NEC, komt er mogelijk nog beweging. Smaakmaker Magnus Mattsson staat in de belangstelling van FC Kopenhagen, maar NEC weigert hem te laten gaan. De clubs hebben tot donderdag 23.59 uur de tijd om de transfers rond te maken. Dan sluit de winterse transfermarkt in Nederland. ","Voetbal, Eredivisie, Transfernieuws, Psv, Feyenoord"
57,Red Hot Chili Peppers-gitarist John Frusciante heeft een vinger gebroken ,"John Frusciante, de gitarist van Red Hot Chili Peppers, heeft een vinger gebroken. De Amerikaanse band maakte onlangs bekend zes weken niet te kunnen optreden vanwege een blessure van een bandlid. Het blijkt dus om Frusciante te gaan, onthult zanger Anthony Kiedis.", Door onze entertainmentredactie ,2023-12-11T12:05:10+01:00, Achterklap ,"John Frusciante, de gitarist van Red Hot Chili Peppers, heeft een vinger gebroken. De Amerikaanse band maakte onlangs bekend zes weken niet te kunnen optreden vanwege een blessure van een bandlid. Het blijkt dus om Frusciante te gaan, onthult zanger Anthony Kiedis. De zanger vertelt dit in een video die is vertoond op de schermen van het Kia Forum in Inglewood. De band zou hier afgelopen weekend optreden. ""Onze gitarist John Frusciante heeft een vinger gebroken. Ja, dat is waar"", zingt Kiedis a capella in de video, waarin hij zich verontschuldigt voor het geannuleerde KROQ Almost Acoustic Christmas-concert. Hij legt niet uit hoe het is gebeurd. Op 2 maart 2024 haalt de band het desbetreffende concert in. De gitarist kwam in 1988 op achttienjarige leeftijd bij de band, die in 1991 wereldwijd doorbrak met het album Blood Sugar Sex Magik. Frusciante kon de roem niet aan, raakte drugs- en drankverslaafd en stapte uit de band. In 1998, nadat de gitarist was afgekickt, voegde hij zich weer bij de Peppers. In 2009 verliet hij de band opnieuw, ditmaal om zich te richten op zijn solocarrière. Tien jaar later kwam hij weer bij de muziekgroep, waar hij Josh Klinghoffer verving. ","Achterklap, Muziek, Anthony Kiedis, John Frusciante, Red Hot Chili Peppers"
58,Ziekenhuizen beginnen alvast met onderzoek naar ontstaan postcovidsyndroom ,"Vijf universitair medisch centra beginnen met meerdere onderzoeken naar het ontstaan van het postcovidsyndroom. De onderzoeken worden betaald met ingezameld geld, omdat het door het demissionaire kabinet beloofde geld nog niet beschikbaar is.", Door onze nieuwsredactie ,2023-10-20T09:17:36+02:00, Coronavirus ,"Vijf universitair medisch centra beginnen met meerdere onderzoeken naar het ontstaan van het postcovidsyndroom. De onderzoeken worden betaald met ingezameld geld, omdat het door het demissionaire kabinet beloofde geld nog niet beschikbaar is. Het postcovidsyndroom (voorheen bekend als long covid of langdurige covid) is een verzamelnaam voor langdurige klachten die mensen hebben overgehouden aan een besmetting met het coronavirus. Deze mensen hebben al langer dan drie maanden last van bijvoorbeeld vermoeidheid, geheugenproblemen, hoofdpijn en duizeligheid. Naar schatting tienduizenden tot honderdduizenden Nederlanders ervaren deze klachten. Het is nog steeds niet duidelijk wat het postcovidsyndroom veroorzaakt. De artsen en wetenschappers van de umc's in Rotterdam, Amsterdam, Leiden, Utrecht en Maastricht hopen met deze onderzoeken meer duidelijkheid te krijgen. Een van de onderzoeken kijkt bijvoorbeeld naar de invloed van achtergebleven virusdeeltjes op het immuunsysteem. Het kabinet maakte eerder dit jaar bekend geld vrij te maken voor onderzoek naar het postcovidsyndroom. Maar dat geld is waarschijnlijk pas vanaf volgend jaar beschikbaar. Stichting Long Covid zamelde al bijna 1,5 miljoen euro in, waardoor nu al kan worden begonnen met het onderzoek. ""Onderzoekers staan al jaren ongeduldig in de startblokken: nu pas krijgen ze het geld en de mogelijkheden om te kijken naar de biologische mechanismen die het postcovidsyndroom zouden kunnen veroorzaken"", zegt Merel Hellemons, longarts in het Erasmus MC in Rotterdam. ""Voor de patiënten komt er zo gelukkig meer zicht op een oplossing."" Ellen Bark-Lindhout van de Stichting Long Covid noemt de onderzoeken ""echt een stap in de zoektocht naar de oorzaken en hopelijk een behandeling voor alle patiënten met het postcovidsyndroom"". Dit jaar beginnen nog drie onderzoeken, die de wetenschappers binnen twee jaar willen afronden. Met die onderzoeken hopen ze ""een stevige basis"" te leggen voor verder onderzoek. ","Coronavirus, Langdurige Covid, Beginnen"
59,GGD adviseert om niets te eten uit omgeving vliegveld Rotterdam vanwege pfas ,Er zijn verhoogde concentraties pfas aangetroffen in een sloot tussen het vliegveld Rotterdam en de moestuinen die daarnaast liggen. De GGD adviseert daarom om voorlopig geen groente of fruit uit de moestuinen te eten., Door onze nieuwsredactie ,2023-12-15T18:36:32+01:00, Klimaat ,"Er zijn verhoogde concentraties pfas aangetroffen in een sloot tussen het vliegveld Rotterdam en de moestuinen die daarnaast liggen. De GGD adviseert daarom om voorlopig geen groente of fruit uit de moestuinen te eten. Pfas is een verzamelnaam voor stoffen die schadelijk kunnen zijn voor mensen en het milieu. Eigenaren van de moestuinen worden geadviseerd om geen slootwater te gebruiken voor het besproeien van hun gewassen, handschoenen te dragen tijdens het tuinieren en na afloop hun handen te wassen. Ook rond de oefenplaats van de brandweer op het luchthavencomplex zijn verhoogde concentraties pfas gevonden. De reden voor de verhoogde concentraties in het gebied is waarschijnlijk een blusmiddel dat de brandweer tot 2020 gebruikte bij incidenten op de luchthaven. Dat bevatte pfas, aldus de leiding van Rotterdam The Hague Airport (RTHA). Volgens de leiding van RTHA vormen de verhoogde waardes geen acuut risico. ""Er zijn extra metingen nodig om hier conclusies aan te verbinden."" In het eerste kwartaal van 2024 wordt een vervolgonderzoek afgerond. Op 19 december wordt er een informatiebijeenkomst gehouden door de luchthaven. Daarvoor zijn onder anderen leden uitgenodigd van de moestuinvereniging en de ponyclub, die ook aan de vervuilde sloot ligt. Het is volgens de GGD nog niet duidelijk in hoeverre de verhoogde pfas-waarden schadelijk zijn voor dieren die water uit de omgeving drinken. ","Klimaat, Rotterdam, Vervuiling, Binnenland"
60,Zanger Morrissey annuleert optredens vanwege fysieke uitputting ,"Morrissey annuleert meerdere optredens omdat hij wordt behandeld voor ""fysieke uitputting. De zanger moet twee weken rust houden en blijft in Zürich"", staat in een verklaring op de Instagram-pagina van de 64-jarige Brit.", Door onze entertainmentredactie ,2024-01-29T06:49:52+01:00, Achterklap ,"Morrissey annuleert meerdere optredens omdat hij wordt behandeld voor ""fysieke uitputting. De zanger moet twee weken rust houden en blijft in Zürich"", staat in een verklaring op de Instagram-pagina van de 64-jarige Brit. De zanger annuleerde vorige week op het laatste moment twee optredens in Los Angeles door ""onvoorziene omstandigheden"". Dat deelden de poppodia waar Morrissey zou optreden. Ook de optredens van de zanger in februari zijn geschrapt, schrijft de BBC. Morrissey zou volgende maand optreden in Mexico, Peru, Colombia, Chili, Argentinië en Brazilië. ","Achterklap, Morrissey, Zürich"
61,Sting en Joss Stone treden op tijdens NN North Sea Jazz 2024 ,"Sting en Joss Stone staan in juli op het NN North Sea Jazz Festival in Rotterdam Ahoy. Ook Jamie Cullum, Black Pumas en Corinne Bailey Rae zullen op het podium verschijnen.", Door onze entertainmentredactie ,2024-01-30T11:48:49+01:00, Muziek ,"Sting en Joss Stone staan in juli op het NN North Sea Jazz Festival in Rotterdam Ahoy. Ook Jamie Cullum, Black Pumas en Corinne Bailey Rae zullen op het podium verschijnen. Ook een aantal Nederlandse artiesten zal het festival aandoen, meldt organisator MOJO. Onder anderen Candy Dulfer en Anouk (samen met het Metropole Orkest) komen optreden. De organisatie heeft een lijst met 62 artiesten en bands bekendgemaakt. Later volgen meer namen. Kaarten om het hele weekend te kunnen bijwonen zijn al uitverkocht, maar dagtickets gaan donderdag 1 februari in de verkoop. ","Muziek, North Sea Jazz Festival, Media En Cultuur, Jamie Cullum, Corinne Bailey, Black Pumas, Rotterdam, Joss Stone"
62,Einde eigen risico is realistisch als gezonde mensen meer gaan betalen ,"Het einde van het eigen risico is in zicht. Een meerderheid in de Tweede Kamer wil het eigen risico van 385 euro afschaffen. Dat kost ongeveer 6 miljard euro, maar is mogelijk als gezonde mensen en werkgevers meer betalen.", Door José Boon ,2023-12-17T13:02:24+01:00, Economie ,"Het einde van het eigen risico is in zicht. Een meerderheid in de Tweede Kamer wil het eigen risico van 385 euro afschaffen. Dat kost ongeveer 6 miljard euro, maar is mogelijk als gezonde mensen en werkgevers meer betalen. De PVV, GroenLinks/PvdA, BBB, SP en PvdD zijn het erover eens: het eigen risico moet worden afgebouwd of zelfs in één keer afgeschaft. Samen hebben deze partijen een meerderheid in de Tweede en in de Eerste Kamer. Een motie van SP en PvdD om het eigen risico af te schaffen kreeg daarom woensdag  steun van een meerderheid van de Tweede Kamer. Ongeveer de helft van de volwassen Nederlanders gebruikt per jaar het hele eigen risico en is dus 385 euro kwijt. Mensen met een vrijwillig hoger eigen risico maken minder zorgkosten, blijkt uit cijfers van zorginformatiecentrum Vektis. Een argument van de PVV is dat mensen nu zorg mijden omdat ze er deels zelf voor moeten betalen. Daarnaast wordt de zorg ""voor steeds meer mensen onbetaalbaar"", staat in het verkiezingsprogramma. De Landelijke Huisartsen Vereniging (LVH) hoort dat huisartsen zich inderdaad zorgen maken over zorgmijders. De hogere kosten van energie en boodschappen maken veel mensen onzeker. ""Dat heeft invloed op de zorgvraag"", zegt een woordvoerder. Met de afschaffing van het eigen risico verdwijnt mogelijk een deel van die zorgen onder mensen die krap zitten. Maar er vallen ook twee belangrijke voordelen weg, ziet gezondheidseconoom Marco Varkevisser. Door het eigen risico blijven de verplichte verzekeringspremies voor iedere volwassene lager. Mensen betalen de zorg voor een klein deel uit eigen zak via het eigen risico. ""Dat scheelt in de portemonnee van mensen die geen zorg gebruiken"", zegt Varkevisser. ""Want hoe je het ook wendt of keert, die miljarden moeten doorberekend worden in de verplichte zorgpremies."" Zijn collega-gezondheidseconoom Xander Koolman ziet de afschaffing van het eigen risico als een verschuiving van de kosten. ""Van zieke burgers naar alle burgers. Het is wel solidair"", zegt hij. Een grove rekensom toont aan hoe dat eruit komt te zien. De afschaffing van het eigen risico kost ongeveer 6 miljard euro, stelt het Centraal Planbureau (CPB). Om dit bedrag als samenleving op te hoesten, moeten de premies omhoog, denken Koolman en Varkevisser. Verdeeld over ongeveer 14,5 miljoen premiebetalers komt jaarlijks neer op ruim 400 euro extra per persoon. In het rekenvoorbeeld wordt de helft van die 400 euro bij de premie opgeteld die mensen verplicht aan hun zorgverzekeraar betalen, de zogeheten nominale premie. De meesten betalen dit per maand. De overige 200 euro zal de werkgever extra betalen via de inkomensafhankelijke premie. Bedrijven en burgers verdelen nu ook de zorgkosten. De rekening voor de afschaffing van het eigen risico kan dus worden uitgesmeerd over meer mensen en potjes. ""Dat betekent dat niet alleen burgers, maar ook bedrijven veel meer gaan betalen"", zegt Varkevisser. Hij verwacht dan ook niet dat werkgevers staan te juichen. Een alternatief is dat de 6 miljard euro uit belastinggeld komt, maar dan gaat de belasting wel omhoog. Anders moet de overheid flink bezuinigen op andere uitgaven, zoals aan defensie, klimaat of onderwijs. En dan is 6 miljard euro per jaar veel geld. ""Dat kun je niet met een paar asielzoekers minder financieren"", zegt Koolman. Aan het eigen risico zoals het nu is, zit volgens Varkevisser wel een voordeel. ""Het zorgt ervoor dat mensen doorhebben dat er een prijskaartje aan de zorg hangt."" Als de prijsprikkel in de vorm van het eigen risico helemaal verdwijnt, bestaat het risico dat mensen meer zorg afnemen, denkt de gezondheidseconoom. ""Dat leidt tot nog meer zorguitgaven, en een groter personeelstekort in de zorg."" Koolman vraagt zich af of er gelijk meer behandeld wordt zodra het eigen risico wegvalt. Ziekenhuizen baseren het aantal behandelingen op het budget dat ze krijgen van de zorgverzekering. ""De totale uitgaven gaan niet zomaar omhoog"", zegt hij. ""De meeste ziekenhuizen hebben niet eens genoeg personeel voor meer behandelingen."" ","Economie, Zorg, Politiek, Verzekeringen, Tweede Kamer"
63,Geiten kunnen aan je stem horen of je boos of blij bent ,"Geiten kennen het verschil tussen een vrolijke en boos klinkende stem. Die gevoeligheid voor geluid hebben de dieren ontwikkeld, doordat ze vaak in de buurt van mensen zijn, blijkt uit onderzoek van de universiteit van Hongkong.", Door Linda van Beest ,2024-01-30T11:41:03+01:00, Dieren ,"Geiten kennen het verschil tussen een vrolijke en boos klinkende stem. Die gevoeligheid voor geluid hebben de dieren ontwikkeld, doordat ze vaak in de buurt van mensen zijn, blijkt uit onderzoek van de universiteit van Hongkong. Het onderzoek, dat dinsdag is gepubliceerd in het wetenschappelijke tijdschrift Animal Behavior, gaat in op het staargedrag van geiten. Als iemand overschakelt van een vrolijke op een boze stem, blijven geiten langer naar die persoon kijken dan wanneer de stem niet verandert. Het onderzoek toont aan dat geiten onderscheid kunnen maken tussen de signalen die we met onze stem afgeven. De reactie was niet bij alle geiten hetzelfde. Verreweg de meeste dieren keken langer als de stem was veranderd, maar sommige geiten deden iets anders. Dat komt volgens de onderzoekers door onder meer een verschil in intelligentie. Negatief klinkende stemmen kunnen bij geiten ook tot boosheid en angst leiden. Positieve signalen kunnen juist rustgevend zijn en de band met mensen versterken. Eerder onderzoek wijst ook uit dat geiten hun geblaat aanpassen aan hun eigen emotie De herkenning van vrolijk versus boos of angstig stemgeluid hebben geiten kunnen ontwikkelen, doordat ze zo vaak in de buurt van mensen komen. De onderzoekers zijn blij met de resultaten van het onderzoek, omdat veel geiten gedomesticeerd zijn. ""Hiermee kunnen we het welzijn van de dieren verbeteren en hebben we meer inzicht in hoe geiten zich voelen en wat voor impact wij als mensen op hen hebben"", schrijven de onderzoekers. ","Dieren, Wetenschap, Universiteit Van Hongkong"
64,Susie Wolff wil aanstichter 'campagne' tegen haar en man Toto achterhalen ,"De FIA verklaarde donderdag weliswaar dat het onderzoek naar mogelijke belangenverstrengeling tussen Mercedes-teambaas Toto Wolff en zijn vrouw Susie niet wordt doorgezet, maar toch wil Susie Wolff de aanstichter achterhalen. Mercedes beraadt zich op juridische stappen.", Door onze sportredactie ,2023-12-08T13:34:13+01:00, Formule 1 ,"De FIA verklaarde donderdag weliswaar dat het onderzoek naar mogelijke belangenverstrengeling tussen Mercedes-teambaas Toto Wolff en zijn vrouw Susie niet wordt doorgezet, maar toch wil Susie Wolff de aanstichter achterhalen. Mercedes beraadt zich op juridische stappen. ""Twee dagen lang zijn er insinuaties gedaan over mij in het openbaar en op de achtergrond, maar niemand van de FIA heeft direct tegen me gepraat"", laat Susie Wolff vrijdag in een verklaring weten. ""Deze hele episode heeft plaatsgevonden zonder transparantie of aansprakelijkheid. Ik heb online haat over me heen gekregen over mijn werk en mijn familie. Ik laat me niet intimideren en wil doorgaan tot ik heb achterhaald wie er achter deze campagne zit en wie de media heeft misleid."" Mercedes-teambaas en echtgenoot Toto Wolff liet in een korte verklaring weten ""een actief juridisch gesprek te voeren met de FIA"". Mercedes zegt te wachten op ""volledige transparantie over wat er is gebeurd en waarom"". Het team beraadt zich op juridische stappen. ""Daarom wordt er nu geen officieel commentaar gegeven."" De kwestie begon dinsdag met een publicatie in het Engelse maandblad Business F1 Magazine, dat beweerde dat Toto Wolff gevoelige informatie uit vergaderingen met andere teambazen doorspeelde naar zijn vrouw Susie. Zij is de baas van de F1 Academy, een raceklasse voor vrouwen. Susie Wolff zou de informatie op haar beurt hebben gelekt naar Stefano Domenicali, de CEO van de Formule 1. Andere teambazen zouden hierover hebben geklaagd bij de FIA, maar de negen andere teams stelden woensdag unaniem dat er geen klachten zijn geweest. Donderdag maakte de FIA bekend erop te vertrouwen dat er binnen het Formula One Management (FOM) voldoende beleid is om belangenverstrengeling en het delen van vertrouwelijke informatie te voorkomen. De autosportbond doet daarom geen verder onderzoek naar Toto en Susie Wolff. Susie Wolff neemt daar geen genoegen mee. ""Ik heb misschien schade opgelopen in een mislukte aanval op iemand anders, of ben het doel geweest van een mislukte poging om mij persoonlijk in diskrediet te brengen"", stelt ze in de verklaring. ""Maar ik heb te hard gewerkt voor mijn reputatie om die zomaar te laten beschadigen door een ongefundeerde persverklaring."" ","Formule 1, Mercedes, Toto Wolff, Susie Wolff, Fia"
65,Onderwijs achter de tralies biedt perspectief: dit doet de Rijksoverheid ,"De Rijksoverheid is een van de grootste werkgevers van ons land. Dankzij de diversiteit aan organisaties zijn er bij de Rijksoverheid vacatures in de meest uiteenlopende vakgebieden. Iets wat alle functies gemeen hebben, is dat je met je werk echt het verschil maakt voor Nederland. Bijvoorbeeld voor de educatie van jongeren in de jeugddetentie.", Gesponsord door: de Rijksoverheid ,2023-11-23T10:47:48+01:00, de Rijksoverheid ,"De Rijksoverheid is een van de grootste werkgevers van ons land. Dankzij de diversiteit aan organisaties zijn er bij de Rijksoverheid vacatures in de meest uiteenlopende vakgebieden. Iets wat alle functies gemeen hebben, is dat je met je werk echt het verschil maakt voor Nederland. Bijvoorbeeld voor de educatie van jongeren in de jeugddetentie. Het aantal jongeren in Nederland dat een jeugddetentie of jeugdmaatregel krijgt opgelegd groeit. Een kwart van de jongeren die voor de rechter verschijnt, gaat naar een justitiële jeugdinrichting. De impact van zo’n verblijf is groot. Om een succesvolle terugkeer in de samenleving te bevorderen, is de juiste begeleiding en aandacht voor hun professionele en persoonlijke ontwikkeling enorm belangrijk. Alle jongeren in een Justitiële Jeugdinrichting (JJI) volgen onderwijs of activiteiten gericht op arbeidstoeleiding. Dit is een verplicht onderdeel van de dagbesteding. Onderwijs geeft perspectief en voorkomt de kans op herhaling van strafbaar gedrag (recidive). “De impact die we willen maken, is de jongeren die hier verblijven weer een leven laten leiden waarin ze op een positieve manier kunnen meedoen in de maatschappij”, zegt Brechtje Renkema (45), Manager Opvoeding en Behandeling bij Dienst Justitiële Inrichtingen (DJI). “Hiervoor moeten we risicofactoren voor probleemgedrag in kaart brengen en verminderen, maar zeker ook beschermende factoren opbouwen.” Het doel van de overheid is dat zo min mogelijk jongeren het criminele pad opgaan. Kansengelijkheid speelt daarbij een belangrijke rol, weet Wieteke Smit (30), beleidsmedewerker bij de directie Kansengelijkheid en Onderwijsondersteuning bij het ministerie van Onderwijs, Cultuur en Wetenschap (OCW). Als beleidsmedewerker maakt Wieteke de vertaalslag van politieke doelstellingen naar de praktijk en andersom. “We gaan langs bij scholen of gemeenten om bijvoorbeeld met directeuren en medewerkers te praten. De uitkomst hiervan nemen we mee in ons werk en in adviezen aan de minister, bij debatten en vragen van de Tweede Kamer.” Door extra budget vrij te maken voor scholen in omgevingen waar gezinnen vaker een achterstand hebben of extra aandacht voor leerlingen uit deze gebieden te vragen, probeert Wieteke voor iedereen gelijke kansen te creëren. “Daarnaast helpen we vanuit OCW de scholen om, ook als de jongere uit de jeugddetentie is, nog een periode betrokken te blijven en ondersteuning te bieden bij de overgang naar een nieuwe school. Zo helpen we vanuit onderwijsperspectief bij re-integratie in de maatschappij.” Door het verschil in leeftijd, opleidingsniveau en focus, vraagt onderwijs in jeugddetentie om maatwerk. Daarom werkt de Rijksoverheid samen met verschillende disciplines. Vanuit het behandelteam van Justitiële Jeugdinrichting is er een nauwe samenwerking met de interne school van de jeugdinrichting. “Beide partijen hebben contact met dezelfde jongeren die in jeugddetentie verblijven. Vanuit de JJI zijn we gericht op de behandeling van jongeren, maar ook met een zinvolle invulling van het dagprogramma. We zoeken hierin steeds meer de samenwerking met het onderwijs om de jongeren zo goed mogelijk te helpen”, zegt Brechtje. Onderwijs aan jongeren in de jeugddetentie vraagt om een speciale aanpak, weet Roel Streef (38), onderwijscoördinator bij vso Het Kwartier. Het Kwartier biedt individuele opleidingstrajecten voor jongeren in detentie. De overkoepelende organisatie waar Roel voor werkt, de Aloysiusstichting, werkt dan ook nauw samen met de Rijks Justitiële Jeugdinrichting (RJJI) De Hunnerberg. “Wij werken in kleine klassen met veel aandacht voor jongeren met complexe problematiek. Zo hebben we vaak te maken met jongeren met hechtingsproblemen. Dit alles maakt het werk erg dynamisch. We willen echt contact aangaan. Want zonder relatie is er vanuit de leerlingen geen prestatie”, legt Roel uit. Als je ook een baan wil waarmee je echt impact kunt maken, is werken bij de Rijksoverheid misschien wel wat voor jou. Of je je nu in wil zetten voor het onderwijs, de digitale toekomst van Nederland of een klimaatneutrale samenleving; er is meer dan genoeg te doen. Kijk voor meer informatie en alle vacatures op Werken voor Nederland en maak het verschil. ","Rijksoverheid, Nieuws, Nu.nl, Nederland"
66,Wil jij een huis kopen en lukt dat maar niet? Dan zoeken wij jou ,Huizenkopers zijn alweer gewend aan de gestegen hypotheekrente. De dip op de huizenmarkt lijkt voorbij en de prijzen stijgen alweer. Ondertussen neemt het aantal mensen voor wie een eigen huis vrijwel onbereikbaar is niet af. Geldt dat voor jou? Dan zijn wij voor een artikel op zoek naar jou., Door onze interactieredactie ,2023-07-08T20:10:02+02:00, Economie ,"Huizenkopers zijn alweer gewend aan de gestegen hypotheekrente. De dip op de huizenmarkt lijkt voorbij en de prijzen stijgen alweer. Ondertussen neemt het aantal mensen voor wie een eigen huis vrijwel onbereikbaar is niet af. Geldt dat voor jou? Dan zijn wij voor een artikel op zoek naar jou. Stuur jouw verhaal, voorzien van je naam, je telefoonnummer en liefst een foto, naar jeroen.welling@nu.nl en dan nemen wij contact met je op. ","Economie, Woningmarkt, Nujij"
67,Eerste hulp bij gras: zo houd je je gazon groen en gezond nu het erg droog is ,Na een koel en fris voorjaar genieten Nederlanders momenteel massaal van de zon. Alleen is dat lekkere weer minder goed voor je gazon. Hoe zorg je er ondanks de droogte voor dat jouw gras groener is dan bij de buren?, Door Martijn van Delft ,2023-06-05T21:25:42+02:00, Wonen ,"Na een koel en fris voorjaar genieten Nederlanders momenteel massaal van de zon. Alleen is dat lekkere weer minder goed voor je gazon. Hoe zorg je er ondanks de droogte voor dat jouw gras groener is dan bij de buren? Zon, zon en nog meer zon: de komende dagen wordt het warm en droog. Dat kan ervoor zorgen dat het gras in je achtertuin het zwaar te verduren krijgt. ""Maar gras gaat niet zomaar een-twee-drie dood"", stelt Erwin Beltman ons gerust. Hij zorgde negen jaar lang voor de grasmat in De Kuip, het stadion van Feyenoord. Droogte zorgt er vooral voor dat het gras er minder mooi uitziet. ""Als de droogte lang aanhoudt, is het beter om niet te veel water te verbruiken"", legt Gerard van 't Klooster uit. Hij werkt voor SGL System, het bedrijf dat het gras voor onder meer het Wembley Stadium in Londen en tennistoernooi Wimbledon verzorgt. ""Als er met te veel drinkwater beregend wordt, zullen de drinkwatertekorten ook weer snel toenemen."" ""De echt hoge temperaturen zijn er nu nog niet"", zegt Beltman. ""Maar als het straks dertig graden is, vindt het gras dat natuurlijk niet zo lekker. Dan zal je iedere avond toch wel een beetje moeten beregenen om het mooi te houden."" Beltman adviseert daarom om bij echt hoge temperaturen elke avond wel even te sproeien. ""Maar niet te veel"", waarschuwt hij. ""Als je te veel sproeit, loopt het water weg en ben je aan het verspillen. Mensen met automatische sproeisystemen kunnen beter gedurende de nacht vier keer een kwartier sproeien dan één keer een uur lang"", legt hij uit. Verder is het volgens Beltman en Van 't Klooster belangrijk om niet overdag, maar juist in de avond, 's nachts of vroeg in de ochtend te sproeien. Overdag verdampt het meeste water voordat het gras het heeft opgenomen. ""Het beste kun je rond 20.00 of 21.00 uur sproeien"", zegt Beltman. Van 't Klooster: ""Vroeg in de ochtend blijven de grasbladeren niet te lang nat en is de temperatuur het laagst. De kans op ongewenste schimmelziektes is dan het kleinst."" Er zijn ook nog andere dingen die je kunt doen om het gras gezond te houden. ""Het is slim om het gras wat hoger te maaien. Dan houdt het grasplantje het water beter vast"", legt Beltman uit. Ook zijn er middelen die ervoor zorgen dat het gras vocht beter vasthoudt. Daardoor blijft je gras gezond en hoef je minder water te verbruiken. Verder is het raadzaam om op tijd met het gras in je tuin te beginnen. ""Zorg voor een goede voorbereiding in het voorjaar zodat de beworteling van het gras diep zit"", zegt Van 't Klooster. Ook raadt hij aan om goed te kijken welke grassoort je in je tuin hebt liggen. ""De ene grassoort heeft meer vocht nodig dan de andere."" En als dat allemaal niet werkt, kun je volgens Beltman het beste op een goede regenbui wachten. ""Hemelwater is het mooiste dat er is. Het valt namelijk op alle plekken tegelijk"", legt hij uit. ""Het ideaalste zou zijn als we iedere nacht een regenbuitje krijgen, en dat het dan overdag rond de 25 graden is. Maar dat gaan we niet voor elkaar krijgen, ben ik bang."" ","Wonen, Economie"
68,Brussel komt met nieuwe regels voor hoeveel fruit er in jam moet zitten ,De EU wil dat er voortaan meer fruit in jam zit. Ook mag de term 'marmelade' straks op meer soorten jam komen te staan dan nu het geval is. Daarover hebben onderhandelaars van de EU een akkoord bereikt., Door Tom van Gurp ,2024-01-31T14:42:48+01:00, Economie ,"De EU wil dat er voortaan meer fruit in jam zit. Ook mag de term 'marmelade' straks op meer soorten jam komen te staan dan nu het geval is. Daarover hebben onderhandelaars van de EU een akkoord bereikt. Om precies te zijn, moet er straks minimaal 450 gram fruit in een kilo jam worden verwerkt. Dat is nu nog 350 gram. Voor 'extra jam' gaat de grens omhoog van 450 naar 500 gram per kilo. Dit moet het suikergehalte terugdringen. Ook kun je straks de term marmelade vaker tegenkomen. Die is nu nog gereserveerd voor jam van citrusvruchten, maar als het aan Brussel ligt mogen fabrikanten die term straks gebruiken voor alle soorten jam. De regels behoren tot de 'ontbijtrichtlijn', die is opgesteld om mensen te helpen gezondere producten te kiezen. Naast over jam gaan de regels over honing, melk en vruchtensappen. Zo krijgen fabrikanten van vruchtensappen meer mogelijkheden om hun producten aan te prijzen als suikerarm, terwijl over melk is besloten dat er extra lactosevrije varianten mogen komen. Verder moeten producenten van honing duidelijk maken in welk land de honing is gemaakt. Als de honing uit meerdere landen afkomstig is, moeten de betreffende landen er in de juiste volgorde op staan. Het land dat verantwoordelijk is voor het grootste gedeelte moet bovenaan staan. De plannen moeten nog officieel worden goedgekeurd. Daarna duurt het nog maximaal twee jaar voordat de nieuwe regels ingaan. ","Economie, Brussel"
69,Prins Harry overweegt verdere juridische stappen tegen Mirror-uitgever ,Prins Harry overweegt verdere juridische stappen tegen uitgever Mirror Group Newspapers (MGN) als hij niet meer schadevergoeding krijgt. De zaak gaat over afluisterpraktijken van Britse tabloids., Door onze entertainmentredactie ,2024-01-29T19:37:57+01:00, Achterklap ,"Prins Harry overweegt verdere juridische stappen tegen uitgever Mirror Group Newspapers (MGN) als hij niet meer schadevergoeding krijgt. De zaak gaat over afluisterpraktijken van Britse tabloids. Harry klaagde de uitgever van onder meer The Mirror aan om meerdere artikelen die over hem zijn geschreven met illegaal verkregen informatie. Zo stelt de zoon van Charles dat zijn telefoon is gehackt en dat hij vanaf 1996 in totaal vijftien jaar is afgeluisterd. De prins kreeg in december grotendeels gelijk van de rechter en ontving een schadevergoeding van 140.600 pond (zo'n 164.000 euro). In het hooggerechtshof kwam maandag naar voren dat voor andere artikelen nog geen overeenkomst is bereikt. ""Hoewel de hertog van Sussex een schadevergoeding van 140.600 pond heeft gekregen, is zijn zaak nog niet afgerond"", zei zijn advocaat. De Britse prins eist een schadevergoeding van in totaal 440.000 pond. Harry's zaak werd behandeld samen met soortgelijke claims van acteur Michael Turner, actrice Nikki Sanderson en Fiona Wightman, de ex-vrouw van komiek Paul Whitehouse. Ze behoren tot een grote groep bekende Britten die MGN hebben aangeklaagd en ook een schadevergoeding willen. De uitspraak volgt op een later moment. ","Achterklap, Engeland, Prins Harry, Brits Koningshuis, Mirror Group Newspapers, Mgn"
70,Commissie presenteert donderdag onderzoek naar werkcultuur bij NPO ,"De commissie die misstanden binnen de NPO heeft onderzocht, presenteert de resultaten donderdag in Hilversum. De presentatie vindt plaats in het Mediamuseum in Beeld &amp; Geluid.", Door onze entertainmentredactie ,2024-01-30T11:10:00+01:00, Media ,"De commissie die misstanden binnen de NPO heeft onderzocht, presenteert de resultaten donderdag in Hilversum. De presentatie vindt plaats in het Mediamuseum in Beeld & Geluid. De Onderzoekscommissie Gedrag en Cultuur Omroepen onder leiding van Martin van Rijn is in 2022 in het leven geroepen. De commissie heeft onafhankelijk onderzoek naar misstanden bij de publieke omroep gedaan. Het onderzoek begon na een artikel van de Volkskrant over het vermeende grensoverschrijdende gedrag van onder anderen Matthijs van Nieuwkerk bij het programma De Wereld Draait Door. Aanvankelijk zouden de onderzoekers zich alleen richten op de talkshow. Maar het onderzoek werd uitgebreid na meldingen over vergelijkbare gevallen elders binnen de publieke omroep. Het onderzoek gaat niet in op de sociale veiligheid bij commerciële omroepen. De resultaten werden eigenlijk al in 2023 verwacht. Maar de publicatie werd uitgesteld, omdat de onderzoekers meer tijd nodig hadden. ""Het is een complex en gevoelig onderzoek dat vraagt om een gedegen aanpak"", zei de onderzoekscommissie destijds. De commissie laat dinsdag weten dat het onderzoek mede dankzij ""de openheid, eerlijkheid en moed van (oud-)medewerkers"" zo uitgebreid is geworden. ""De commissie dankt iedereen die heeft meegeholpen bij het tot stand komen van het rapport."" De anonimiteit van de betrokkenen is volgens de commissie gegarandeerd. De presentatie is donderdag via de website van de commissie te volgen. ","Media, Npo, Grensoverschrijdend Gedrag, Cultuur, Mediamuseum, Hilversum"
71,Rust weer even terug in Den Haag na VVD-bommetje over spreidingswet ,"Na een roerige week op het Binnenhof is de rust voor nu even terug. De omstreden motie over de spreidingswet voor asielopvang van VVD-leider Dilan Yesilgöz werd afgezwakt, maar heeft de verhoudingen in het demissionaire kabinet op scherp gezet.", Door Priscilla Slomp ,2023-12-16T05:14:28+01:00, Politiek ,"Na een roerige week op het Binnenhof is de rust voor nu even terug. De omstreden motie over de spreidingswet voor asielopvang van VVD-leider Dilan Yesilgöz werd afgezwakt, maar heeft de verhoudingen in het demissionaire kabinet op scherp gezet. Yesilgöz liet deze week zien dat er met een nieuwe rechtse meerderheid in de Kamer een andere wind waait op het Binnenhof. Ze diende woensdagavond tijdens het debat over de verkiezingsuitslag plots een motie in met daarin een oproep aan het demissionaire kabinet en de Eerste Kamer om ""pas op de plaats te maken met de spreidingswet"". Het leidde tot veel commotie in de Kamer én in het demissionaire kabinet. Er ontstond een botsing tussen de oude coalitiepartijen en de nieuwe coalitie die in aantocht is. PVV, NSC en BBB ondertekenden de motie van Yesilgöz. D66, CDA en ChristenUnie stonden verbijsterd toe te kijken. De boel moest vrijdagochtend in de ministerraad - ondanks dat de motie al was afgezwakt - uitgepraat worden, want het chagrijn bij een aantal bewindspersonen was zichtbaar aanwezig. Zolang het demissionaire kabinet op de winkel past ""moeten we allemaal een beetje normaal doen"", zei minister en D66-leider Rob Jetten voor het overleg. CDA-minister Hugo de Jonge omschreef de gebeurtenissen van deze week als ""staatsrechtelijk apenkooien"". ""Ik vond het niet chic naar Eric van der Burg toe"", nam CU-minister Piet Adema het op voor de demissionair staatssecretaris van VVD-huize. Van der Burg is verantwoordelijk voor de asielopvang en werkt zich een slag in de rondte om voldoende opvangplekken te regelen. Los van de oproep aan het kabinet stond in de motie ook een oproep aan de Eerste Kamer. De spreidingswet ligt daar op dit moment, nadat de oude Tweede Kamer de wet begin oktober had aangenomen. Het demissionaire kabinet kon niet anders dan de motie nog dezelfde avond ontraden. ""De Eerste Kamer gaat over de eigen agenda"", schreef demissionair premier Mark Rutte woensdagavond in een brief. Bovendien staat het kabinet achter de wet, zo benadrukte hij. Na alle commotie besloten de rechtse partijen de motie een dag later af te zwakken. Er ging een streep door zowel de oproep aan het kabinet als die aan de Eerste Kamer. Daarmee werd de angel eruit gehaald. Desondanks moest de boel vrijdag nog gesust worden. Van der Burg zelf was niet aanwezig bij de ministerraad. Volgens een woordvoerder stonden er voor hem geen punten op de agenda. De VVD'er was donderdag ook niet bij de verkiezing van de nieuwe Tweede Kamervoorzitter. Net als Yesilgöz is Van der Burg op dit moment onderdeel van het demissionaire kabinet én Kamerlid. Dat geldt overigens ook voor Jetten en nog een handvol andere bewindspersonen. In de periode na de Tweede Kamerverkiezingen tot aan de vorming van een nieuwe kabinet is dit vaker het geval. Het zorgde voor een zeer verwarrende situatie. Als Kamerlid diende Yesilgöz een motie in met een oproep aan het demissionaire kabinet, waar zijzelf in zit. Bovendien ging het over een wet waar Van der Burg in zijn rol als staatssecretaris om staat te springen. In de wandelgangen hoor je dat Van der Burg op z'n zacht gezegd niet blij was met de zet van Yesilgöz. De staatssecretaris heeft zelf nog nergens officieel gereageerd. Andere VVD-bewindspersonen die vrijdagochtend werden gevraagd naar de sfeer binnen de partij ontkennen dat er frictie is. Na afloop van de ministerraad hielden de bewindspersonen de rijen gesloten. Demissionair ministers Carola Schouten (CU) en Sigrid Kaag (D66) benadrukten nog maar eens dat het kabinet achter de spreidingswet staat. Voor nu lijkt de kou dus uit de lucht, maar de verhoudingen in het demissionaire kabinet zullen er niet beter op zijn geworden. ","Politiek, Asielopvang, Den Haag, Dilan Yesilgöz"
72,"Verbindingen Gaza plat, Netanyahu hint op nieuwe onderhandelingen ",Regelmatig geeft NU.nl je een overzicht van de situatie in Israël en de Palestijnse Gebieden. Met deze keer: voor de derde dag op rij lag alle communicatie met de Gazastrook plat. Ondertussen liet de Israëlische premier Benjamin Netanyahu doorschemeren dat er opnieuw over gijzelaars wordt onderhandeld., Door onze nieuwsredactie ,2023-12-16T21:36:28+01:00, Oorlog Israël en Hamas ,"Regelmatig geeft NU.nl je een overzicht van de situatie in Israël en de Palestijnse Gebieden. Met deze keer: voor de derde dag op rij lag alle communicatie met de Gazastrook plat. Ondertussen liet de Israëlische premier Benjamin Netanyahu doorschemeren dat er opnieuw over gijzelaars wordt onderhandeld. De ontwikkelingen in Israël en de Palestijnse Gebieden volgen elkaar snel op. Wij zetten de recente gebeurtenissen daarom geregeld op een rij. Abonneer je op de tag 'Gazaconflict-update' om een melding te krijgen als we weer zo'n overzicht plaatsen. In de Gazastrook vielen donderdag zo goed als alle verbindingen weg. Zaterdag was er voor de derde dag op rij geen telefoon- en internetverkeer mogelijk. Dat meldt de Britse organisatie NetBlocks, die wereldwijd de telecommunicatie monitort. Volgens NetBlocks was het al de zesde keer sinds de start van de oorlog tussen Hamas en Israël dat alle verbindingen wegvielen. Maar niet eerder duurde het zo lang voordat de verbindingen (gedeeltelijk) hersteld werden. De belangrijkste operatoren in de Gazastrook, Paltel en Jawwal, kunnen niet inschatten wanneer ze de verbindingen kunnen herstellen. Ze verwijzen naar ""de Israëlische agressie"" als reden voor de uitval. De enige manier om nu vanuit Gaza met de buitenwereld te communiceren, is via satelliettelefoon. Wie over een Israëlische SIM-kaart beschikt, zou op sommige plaatsen in de Gazastrook ontvangst hebben. Netanyahu gaf tijdens een toespraak aan dat er mogelijk nieuwe onderhandelingen over de gijzelaars zullen plaatsvinden. De premier zei dat hij het onderhandelingsteam nieuwe instructies heeft gegeven. Netanyahu bevestigde dat er ""gereageerd wordt op de druk die uitgeoefend wordt"". Daarmee verwees hij naar de aanvallen die het Israëlische leger uitvoert in Gaza. Volgens Netanyahu zijn die aanvallen de reden dat er eerder deals over gijzelaars werden gesloten. ""Zonder die druk hebben we niks"", zei de premier. Israël gaat ervan uit dat er nog 112 gijzelaars door Hamas worden vastgehouden. Het hoofd van de Israëlische inlichtingendienst had een dag eerder een ontmoeting met de premier van Qatar. De twee zouden mogelijk hebben gesproken over een nieuwe wapenstilstand, waarbij Israël en Hamas onderling gevangenen zouden uitwisselen. Netanyahu wilde niet bevestigen dat hij met zijn uitspraak over ""het onderhandelingsteam"" verwees naar die ontmoeting. De drie Israëlische gijzelaars die vrijdag per ongeluk door het Israëlische leger zijn doodgeschoten in Gaza, hadden stokken met witte stukken stof vast. Door op de gijzelaars te vuren, schond het Israëlische leger de eigen gevechtsregels. Een legerwoordvoerder meldde eerder dat de gijzelaars ""ten onrechte werden gezien als bedreiging"". Een militair zag de gijzelaars op enkele tientallen meters afstand lopen en zou zich bedreigd hebben gevoeld. Daarna werd het vuur geopend. ","Oorlog, Israël, Hamas, Buitenland, Israëlisch-palestijns Conflict, Gazaconflict-update, Gaza, Benjamin Netanyahu"
73,Juicevlogger Yvonne Coldeweijer voor het eerst moeder geworden ,Yvonne Coldeweijer en haar vriend zijn de ouders van zoon Ted geworden. Dat maakte de juicevlogger dinsdag bekend met een foto van het drietal op Instagram., Door onze entertainmentredactie ,2023-12-12T17:10:45+01:00, Achterklap ,"Yvonne Coldeweijer en haar vriend zijn de ouders van zoon Ted geworden. Dat maakte de juicevlogger dinsdag bekend met een foto van het drietal op Instagram. ""Vanaf nu zijn wij drieën samen één"", schrijft ze bij de foto. Op een tweede foto is een close-up van Ted te zien. De 36-jarige Coldeweijer deelt ook dat het kindje is geboren op 8 december. De juicevlogger maakte in juni bekend dat ze in verwachting was van haar eerste kind. Ze deelde toen een vakantiekiekje met haar vriend tijdens hun vakantie op het Griekse Santorini. Ze plaatste daar de datum ""11-12-2023"" en een emoji van een baby bij. Later maakte Coldeweijer bekend dat ze zou bevallen via een geplande keizersnede. Wanneer die zou plaatsvinden, deelde ze niet. Over de vriend van Coldeweijer, Max Vieleers, is weinig bekend. De vlogger laat weinig over haar privéleven los. ","Achterklap, Yvonne Coldeweijer, Juicevlogger, Ted"
74,Primeur in pizzastad Napels: restaurant start verkoop omstreden ananaspizza ,"Gino Sorbillo, een pizzaiolo (pizzamaker) uit Napels, is begonnen met het verkopen van pizza's met ananas in zijn restaurant. De margherita con ananas kost 7 euro en wordt met gemengde gevoelens ontvangen in de Italiaanse stad.", Door onze nieuwsredactie ,2024-01-04T13:22:38+01:00, Eten en drinken ,"Gino Sorbillo, een pizzaiolo (pizzamaker) uit Napels, is begonnen met het verkopen van pizza's met ananas in zijn restaurant. De margherita con ananas kost 7 euro en wordt met gemengde gevoelens ontvangen in de Italiaanse stad. Pizza hawaï, zoals de bekendste pizza met ananas heet, is wereldwijd omstreden. Voor- en tegenstanders discussiëren over het gerecht. Volgens tegenstanders hoort ananas niet op een pizza. Een aantal jaar terug zei de IJslandse president Gudni Thorlacius Jóhannesson zelfs dat hij het gerecht in zijn land wilde verbieden als hij daar de macht toe had gehad. Het restaurant van Sorbillo ligt in de bekendste pizzastraat van Napels, de Via dei Tribunali. Napels wordt gezien als de geboortestad van het ronde gerecht van deeg. Het gaat niet om een 'gewone' pizza hawaï, vertelt Sorbillo aan CNN. Er zit namelijk geen tomatensaus op. ""Twee fruitsoorten die allebei zuur zijn, zorgen niet voor een goed product. In plaats daarvan gebruik ik drie gerookte kazen. Dat verandert de pizza, waardoor die anders smaakt"", zegt Sorbillo. De pizzabodem wordt belegd met een lokale koemelkkaas, de voorgebakken ananas, basilicum en extra vergine olijfolie. Als de pizza uit de oven komt, strooit Sorbillo er twee soorten gerookte kaas overheen. De pizza met ananas wordt niet door iedereen in Italië positief ontvangen. Het restaurant van Sorbillo werd op nationale tv besproken en de pizzabakker werd op sociale media uitgescholden. Sorbillo vindt dat onnodig. ""Waarom voelen mensen zich beledigd?"", zegt hij tegen CNN. ""Niemand dwingt je om het te kopen."" De pizzabakker vindt zijn nieuwe creatie lekker. Volgens hem zijn combinaties belangrijk in gerechten. ""Als je goede ingrediënten samenbrengt, wordt het lekker."" ","Eten En Drinken, Pizza, Napels, Pizzaiolo, Gino Sorbillo"
75,'Schokkende uitspraken' kosten Gérard Depardieu mogelijk hoge onderscheiding ,Gérard Depardieu raakt mogelijk de hoogste Franse onderscheiding kwijt. De Franse cultuurminister Rima Abdul Malak liet vrijdag weten dat er een procedure is gestart om te beslissen of de acteur zijn Légion d'Honneur mag behouden., Door onze entertainmentredactie ,2023-12-16T13:00:20+01:00, Films & Series ,"Gérard Depardieu raakt mogelijk de hoogste Franse onderscheiding kwijt. De Franse cultuurminister Rima Abdul Malak liet vrijdag weten dat er een procedure is gestart om te beslissen of de acteur zijn Légion d'Honneur mag behouden. De minister van Cultuur veroordeelde vrijdag de ""schokkende uitspraken"" van Depardieu in een onlangs verschenen documentaire. In het programma is te zien hoe de Franse acteur zich herhaaldelijk misdraagt. Hij maakt vrouwonvriendelijke opmerkingen en zegt ook obscene dingen tegen een jong meisje. ""De raad van de Légion d'Honneur zal bijeenkomen en een procedure starten om te beslissen of zijn Légion d'Honneur wordt ingetrokken of niet. Het is aan hen om te beslissen"", zei Malak op de televisiezender France 5. De Légion d'Honneur is een van de hoogste nationale orden van Frankrijk. Het is een onderscheiding die wordt toegekend voor bijzondere diensten voor het land. De 74-jarige Depardieu is een van de bekendste acteurs van Frankrijk en kreeg de Légion d'Honneur in 1996. Depardieu is door minstens veertien vrouwen uit de Franse filmwereld beschuldigd van aanranding. Eén actrice zegt door hem te zijn verkracht. De acteur heeft tot nu toe alle beschuldigingen ontkend. ","Films & Series, Gerard Depardieu, Media En Cultuur, Abdul Malak, Légion D'honneur, Rima, Gérard"
76,Een op de vijf jongeren zou klimaatstress ervaren , , Door NU.nl ,2023-09-26T11:23:37+02:00, Over NU.nl ,  ,"Nu.nl, Nepnieuws, Nucheckt, Klimaatstress"
77,Hilary Duff in verwachting van vierde kind ,Hilary Duff wordt voor de vierde keer moeder. De zangeres en actrice maakt het nieuws bekend via een kerstkaart., Door onze entertainmentredactie ,2023-12-13T10:00:15+01:00, Achterklap ,"Hilary Duff wordt voor de vierde keer moeder. De zangeres en actrice maakt het nieuws bekend via een kerstkaart. Op de kaart houdt Duff haar hand op haar buik. Ook haar man Matthew Koma en haar kinderen Luca (11), Banks (5) en Mae (2) staan op de foto. ""Tot zover de stille nachten"", staat erbij. ""Houd je vast, we voegen nog eentje toe aan deze gekke bende."" Ook deelt de Lizzie McGuire-actrice een selfie waarop haar buik beter te zien is. ""Ik probeerde dit ding al een tijdje te verbergen"", schrijft de zangeres, die hits scoorde met Come Clean en So Yesterday. Het wordt het derde kind van Duff en Koma samen, die sinds 2017 een relatie hebben. De twee leerden elkaar kennen toen ze samen aan Duffs album Breathe In, Breathe Out werkten. Zoon Luca heeft de actrice met haar ex-man Mike Comrie. ","Achterklap, Nieuws, Nu.nl, Hilary Duff"
78,Heerenveen-doelman Noppert raakt basisplaats kwijt na blunder tegen AZ ,Andries Noppert is zijn basisplaats bij sc Heerenveen kwijtgeraakt. De vijfvoudig Oranje-international is door trainer Kees van Wonderen gedegradeerd tot tweede keeper bij de Friezen., Door onze sportredactie ,2024-01-30T20:03:06+01:00, Voetbal ,"Andries Noppert is zijn basisplaats bij sc Heerenveen kwijtgeraakt. De vijfvoudig Oranje-international is door trainer Kees van Wonderen gedegradeerd tot tweede keeper bij de Friezen. ""Gisteren is met alle betrokkenen gesproken en kenbaar gemaakt dat Mickey van der Hart vanaf heden de voorkeur krijgt. Teleurstelling, maar ook begrip waren de reacties"", zegt Van Wonderen dinsdag tegen Omrop Fryslân. De 29-jarige Noppert verliest zijn basisplaats na zijn blunder tegen AZ. De doelman schoot de bal zondag bij een 2-1-voorsprong tegen zijn ploeggenoot Pawel Bochniewicz aan. De bal rolde vervolgens in het lege doel. ""Dit seizoen lijkt echt alles de verkeerde kant op te vallen. De gifbeker moet helemaal leeg"", zei Noppert na de wedstrijd tegen AZ. ""Je wordt er wel eens moedeloos van."" Voor Noppert was het niet de eerste keer dit seizoen dat hij in de fout ging. De 'Toren van Joure' verkeert al maanden in een dramatische vorm en slaagt er maar niet in om zichzelf te verbeteren. Noppert stond 417 dagen geleden nog oog in oog met Lionel Messi op het WK. Eind 2022 maakte hij in Qatar indruk als eerste doelman van het Nederlands elftal. Zaterdag zit Noppert dus op de bank bij de uitwedstrijd van Heerenveen tegen Fortuna Sittard. De ploeg van Van Wonderen staat twaalfde in de Eredivisie. ","Voetbal, Sc Heerenveen, Andries Noppert, Kees Van Wonderen, Az"
79,Klaver duikt ruim onder WK-limiet bij indrukwekkende 400 meterzege in Tsjechië ,"Lieke Klaver heeft op imposante wijze de 400 meter gewonnen bij een indoorwedstrijd in het Tsjechische Ostrava. De Nederlandse was met een tijd van 50,54 seconden ruimschoots de beste. Nadine Visser pakte zilver op de 60 meter horden.", Door onze sportredactie ,2024-01-30T19:28:43+01:00, Sport Overig ,"Lieke Klaver heeft op imposante wijze de 400 meter gewonnen bij een indoorwedstrijd in het Tsjechische Ostrava. De Nederlandse was met een tijd van 50,54 seconden ruimschoots de beste. Nadine Visser pakte zilver op de 60 meter horden. Klaver was ruim een seconde sneller dan de Noorse nummer twee Henriette Jaeger (51,57). Thuisfavoriete Lada Vondrová eindigde als derde (52,02). De tijd van Klaver was fors sneller dan de WK-limiet van 51,73 seconden. Het mondiale indoortoernooi in Glasgow is van 1 tot en met 3 maart. ""Ik ben hier heel gelukkig mee"", jubelde de 25-jarige Klaver, die afgelopen zomer op de WK outdoor in Boedapest samen met onder anderen Femke Bol goud veroverde op de 4x400 meter. ""Ik moet alles nog even analyseren, maar dit was volgens mij heel goed."" Bol zelf was niet van de partij bij de wedstrijd in Ostrava, die onderdeel is van de Indoor Tour Gold. De blikvanger van de Nederlandse atletiek begint zaterdag in het Franse Metz aan haar indoorseizoen. Op de 60 meter horden snelde Visser naar de tweede plek. Haar tijd van 7,93 seconden was ook ruim voldoende om aan de WK in Glasgow te mogen meedoen. Visser gaf elf honderdsten toe op de Poolse winnares Pia Skrzyszowska (7,82). ","Sport Overig, Atletiek, Lieke Klaver, Nadine Visser, Tsjechië, Ostrava"
80,Van der Garde (38) beëindigt racecarrière: 'Voorrecht gehad om passie te volgen' ,De raceloopbaan van Giedo van der Garde zit er na bijna dertig jaar op. De 38-jarige autocoureur wil meer aandacht besteden aan zijn gezin en zakelijke activiteiten., Door onze sportredactie ,2023-12-16T13:56:40+01:00, Formule 1 ,"De raceloopbaan van Giedo van der Garde zit er na bijna dertig jaar op. De 38-jarige autocoureur wil meer aandacht besteden aan zijn gezin en zakelijke activiteiten. ""Ik heb van kinds af aan het voorrecht gehad mijn passie te mogen volgen"", zegt Van de Garde zaterdag in een persbericht. ""Het was een fantastische tijd."" ""Ik ben twee keer wereldkampioen geworden en heb mijn droom - de Formule 1 bereiken - waar kunnen maken"", vervolgt Van der Garde, die zich vooral gaat richten op zijn werk als investeerder en Formule 1-analyticus bij streamingdienst Viaplay. ""Ik ben iedereen dankbaar die bij mijn loopbaan betrokken was en mij geholpen heeft."" De racer maakte zijn debuut in de autosport in 2003. In het jaar daarvoor werd hij wereldkampioen als karter. Die prestatie leverde Van der Garde de stap naar het opleidingsprogramma van het Renault F1-team op. Hij won onder meer de World Series by Renault in 2008 en meerdere races in de GP2, de voorganger van de Formule 2. In de jaren die volgden reed Van der Garde voornamelijk als testrijder voor Spyker, Super Aguri, Force India en Renault. In 2013 debuteerde de toen 28-jarige coureur in de Formule 1 voor Caterham, nadat hij het jaar ervoor test- en reserverijder was geweest bij het inmiddels opgeheven Maleisische F1-team. Van der Garde reed negentien Grands Prix. In het kampioenschap van 2013 eindigde hij als 22e, één plek voor Max Chilton, die onderaan eindigde. Het bleef voor de geboren Utrechter bij dat ene seizoen in de koningsklasse van de racesport. Later kwam hij nog uit in de langeafstandsracerij, waarin hij onder meer het Europees kampioenschap en het wereldkampioenschap won in de LMP2-klasse. ","Formule 1, Formule 3, Formule 2, Van Der Garde"
81,Maersk vaart niet meer over Rode Zee na twee aanvallen op containerschepen ,"Maersk, een van de grootste containerrederijen ter wereld, laat zijn schepen voorlopig niet meer over de Rode Zee varen. Gisteren en vandaag zijn daar twee containerschepen aangevallen.", Door Tom van Gurp ,2023-12-15T16:58:33+01:00, Economie ,"Maersk, een van de grootste containerrederijen ter wereld, laat zijn schepen voorlopig niet meer over de Rode Zee varen. Gisteren en vandaag zijn daar twee containerschepen aangevallen. De Rode Zee ligt op een belangrijke route voor de scheepvaart tussen Azië en Europa. Via deze zee tussen Noord-Afrika en het Arabisch Schiereiland kunnen schepen het Suezkanaal bereiken. ""Na het bijna-ongeluk met de Maersk Gibraltar gisteren en de zoveelste aanval op een containerschip vandaag, hebben we alle Maersk-schepen in het gebied die door de Straat Bab al Mandab moeten varen, geïnstrueerd hun reis tot nader order te onderbreken"", staat in een verklaring van Maersk. Ook Nederlandse rederijen overwegen net als de Deense containerrederij Maersk om de doorvoer in de Rode Zee te pauzeren. Directeur Annet Koster van de Koninklijke Vereniging van Nederlandse Reders (KVNR) laat weten hierover signalen te hebben ontvangen. ""Het zou mij niet verbazen als een flink aantal tot hetzelfde besluit komt. Het is nu gewoon echt heel gevaarlijk daar"", zegt ze. Koster noemt het besluit van Maersk ""een heel belangrijk signaal"". ""De aanvallen hebben Nederlandse reders echt geschokt"", zegt ze. Ze wil niet zeggen welke rederijen ook overwegen niet meer door de Rode Zee te varen. Volgens haar gaat het om zowel grote als kleinere bedrijven met verschillende soorten goederen. Als alle rederijen die een pauze overwegen dit daadwerkelijk doen, leidt dat volgens Koster tot vertragingen van de levering van producten die schepen vervoeren. Die vertragingen kunnen oplopen tot tien dagen als je uitgaat van een gemiddelde snelheid. ""Dat betekent dat reders alternatieve routes onderlangs moeten zoeken."" Donderdag vielen Houthi-rebellen voor de kust van Jemen een schip van Maersk aan met een raket. De schade aan het schip bleef beperkt en de bemanning was ongedeerd. Maar na een tweede incident op vrijdag wil de rederij geen enkel risico meer nemen. ","Economie, Maersk"
82,Ronnie Flex in hoger beroep na verloren rechtszaak tegen platenlabel Top Notch ,Ronnie Flex heeft de rechtszaak die hij aanspande tegen zijn voormalige muzieklabel Top Notch verloren. De 31-jarige rapper beweert onder meer dat het contract dat hij in 2012 tekende hem flink benadeelde. Hij gaat in hoger beroep., Door Danja Koeleman ,2024-01-31T12:26:14+01:00, Muziek ,"Ronnie Flex heeft de rechtszaak die hij aanspande tegen zijn voormalige muzieklabel Top Notch verloren. De 31-jarige rapper beweert onder meer dat het contract dat hij in 2012 tekende hem flink benadeelde. Hij gaat in hoger beroep. Flex tekende als beginnend artiest een contract bij Top Notch. Hij had toen naar eigen zeggen nog weinig verstand van zaken. Later trok hij de conclusie dat hij gezien zijn successen op muzikaal gebied te weinig verdiende. Ook ontdekte Flex dat hij niet zelf de eigenaar van de originele opnames van zijn muziek is. ""Voor zijn gevoel heeft hij acht jaar lang niets verdiend voor zijn harde werken"", zei zijn manager. Dit bracht de rapper ter sprake bij het label. Ze kwamen niet tot een nieuwe regeling, waarop Flex in 2021 vertrok bij Top Notch. De rapper stapte ook naar de rechter. Die deed deze week uitspraak in de zaak. De rechter concludeerde dat de genoemde afspraken duidelijk vermeld stonden in het contract dat twaalf jaar geleden is getekend. Ook werd benadrukt dat Flex werd bijgestaan door zijn toenmalige manager. Het is de verantwoordelijkheid van de artiest om alle tekst in het contract goed door te lezen. Door zijn handtekening te zetten, ging hij akkoord met de genoemde voorwaarden. De vorderingen van Flex zijn daarom afgewezen. Hij moet de proceskosten van 1.872 euro betalen. Flex bracht in samenwerking met Top Notch vijf albums uit, waarvan NORI uit 2018 het laatste is. In zijn periode bij het label groeide de rapper uit tot een populaire artiest, onder meer door zijn samenwerking met Lil Kleine. Drank en Drugs is een van de grote hits die de rappers samen scoorden. ","Muziek, Ronnie Flex, Media, Cultuur"
83,Deze onderzoeker is klimaatoptimist: 'Het is niet hopeloos' ,"Doemdenken over de klimaatcrisis? Helemaal niet nodig. Want als we de schouders eronder zetten, kan de wereld écht duurzaam worden, ziet de Schotse onderzoeker Hannah Ritchie. Ze vertelt aan NU.nl over haar ""realistisch optimisme"".", Door Jeroen Kraan ,2024-01-27T08:04:20+01:00, Klimaat ,"Doemdenken over de klimaatcrisis? Helemaal niet nodig. Want als we de schouders eronder zetten, kan de wereld écht duurzaam worden, ziet de Schotse onderzoeker Hannah Ritchie. Ze vertelt aan NU.nl over haar ""realistisch optimisme"". Niet het einde van de wereld is de veelzeggende titel van Ritchie's nieuwe boek. Ze wil een hart onder de riem steken van alle mensen die de hoop zijn verloren door al het sombere klimaatnieuws. Ritchie kan erover meepraten: toen ze zelf in Edinburgh milieuwetenschappen ging studeren, dacht ze ook dat de wereld onleefbaar zou worden voor haar en haar kinderen. ""Niet alleen door klimaatverandering, maar ook luchtvervuiling, verzuring van de oceanen, zeespiegelstijging… Al die milieuproblemen werden erger en erger"", vertelt ze tijdens een bezoek aan Nederland. ""Het voelde alsof dat nooit beter zou worden, dat alles hopeloos was."" Pas jaren later kwam Ritchie het werk van de Zweedse statisticus Hans Rosling tegen. Hij liet zien hoe de wereld juist wél beter werd: veel minder armoede, minder kindersterfte, meer meisjes die naar school kunnen. ""Het liet me zien dat het ook weer niet zó slecht ging met de wereld als ik dacht."" Sinds 2017 werkt Ritchie als hoofdonderzoeker bij Our World in Data, een website die allerlei statistieken verzamelt over de wereldeconomie, het klimaat en onze gezondheid. Door te putten uit die enorme kennisbank haalt ze keer op keer misverstanden over de wereld onderuit. Zo ademen we in rijke landen nu schonere lucht dan vele generaties voor ons. En er zijn volgens haar tekenen dat het ook qua CO2-uitstoot die kant op gaat: per hoofd van de wereldbevolking daalt de uitstoot van broeikasgassen al een beetje. De totale uitstoot bereikt vermoedelijk in de komende jaren een piek. De groei van zonne- en windenergie blijft records breken, en auto's worden snel elektrisch. Het gaat nog niet snel genoeg om de doelen van het Parijsakkoord te halen, maar de voorspellingen worden jaar na jaar gunstiger. Ook de zorgen over overbevolking zijn volgens Ritchie onterecht. ""Veel mensen denken dat we maar nét genoeg eten produceren voor alle 8 miljard mensen op aarde"", zegt ze. Niet onbegrijpelijk, gezien het feit dat 800 miljoen mensen te weinig hebben. ""Maar in werkelijkheid produceren we meer dan genoeg voedsel voor iedereen."" Sterker nog, als we de wereldwijde voedselproductie eerlijk zouden verdelen, krijgt ieder mens twee keer zoveel calorieën als hij nodig heeft. Een groeiende wereldbevolking of economie ziet Ritchie dan ook niet als problemen. ""We kúnnen de wereldwijde economie niet zo laten als hij is en gaan 'ontgroeien'. Dan laat je miljarden mensen in armoede."" Maar de problemen lossen zichzelf ook niet op. Neem natuurrampen: die zijn in de afgelopen decennia veel minder dodelijk geworden door betere waarschuwingssystemen. Maar door klimaatverandering zullen ze steeds vaker voorkomen en erger worden. ""We zitten in een race tegen klimaatverandering"", zegt Ritchie. ""Tot nu toe rennen we snel genoeg. Rampen worden intenser, maar onze capaciteit om ermee om te gaan groeit sneller. Er is geen garantie dat dat zo blijft. Klimaatrampen zullen verder en sneller escaleren, waardoor wij nóg harder moeten rennen."" We moeten daarom alles uit de kast halen om de opwarming te beperken tot minder dan 2 graden. ""Het is een enorme uitdaging"", ziet ook Ritchie. ""Maar het is denk ik behapbaar, het is niet hopeloos."" Toch is ook de Schotse schrijfster niet op alle vlakken optimistisch. Neem de landbouw: nu wordt 41 procent van de wereldwijde graanopbrengst nog verwerkt tot veevoer, en van 11 procent wordt biobrandstof gemaakt. We eten dus minder dan de helft zelf op. De groeiende vraag naar (rund)vlees zorgt ondertussen voor veel uitstoot en ontbossing, omdat we steeds meer land nodig hebben. De oplossing? Vooral dat we met z'n allen minder vlees gaan eten, en het land dat we besparen teruggeven aan de natuur. Die trend is nog niet zichtbaar. ""Als elektriciteit maar goedkoop en betrouwbaar is, maakt het mensen niet uit waar het vandaan komt"", zegt Ritchie. ""Voedsel is een lastiger probleem, want het is een zeer persoonlijke keuze die je drie keer per dag maakt."" Ondanks de opkomst van steeds betere vleesvervangers ziet ze nog geen grote verschuiving in wereldwijde eetpatronen. ""Ik vestig mijn hoop op de opkomst van kweekvlees. Ik denk dat veel mensen niet zullen overstappen tenzij ze hun vlees een-op-een kunnen inruilen voor nepvlees dat niet van echt te onderscheiden is."" Het zal nog vele jaren duren voordat vlees uit het laboratorium betaalbaar én breed beschikbaar is. Maar volgens Ritchie heeft het weinig zin om mensen te vertellen dat ze dan maar veganistisch moeten worden. ""Mensen laten zich simpelweg niet vertellen wat ze moeten doen"", denkt ze. ""Als je daar zo fel over bent, dan gaan mensen zich verzetten."" Het advies van Ritchie: probeer te minderen. Dat geldt voor vlees, maar ook voor vliegreizen of het kopen van spullen. Zulke stappen kunnen een groot verschil maken, terwijl mensen nu vaak focussen op kleine dingen met veel minder milieu- en klimaatimpact. ""Het is goed dat mensen zelf een tas meenemen naar de supermarkt om plastic te besparen, maar ze denken vervolgens niet aan wat er ín die tas gaat"", zegt Ritchie. ""Terwijl die voedselkeuze een veel grotere impact heeft dan het tasje."" ","Klimaat, Milieu, Doemdenken, Nu.nl, Hannah Ritchie"
84,Doof of slechtziend op de filmset: het hoeft niet lastig te zijn ,"Kalmte op de set van een televisieserie is ongebruikelijk. Maar bij Sleepers doen ze rustig aan voor de slechthorende acteur Ravi Beeuwkes. Film- en seriemakers moeten vaker meedenken met acteurs met een beperking, zegt maker Robert de Hoog tegen NU.nl.", Door Maxime Jobs ,2023-12-15T16:40:49+01:00, Films & Series ,"Kalmte op de set van een televisieserie is ongebruikelijk. Maar bij Sleepers doen ze rustig aan voor de slechthorende acteur Ravi Beeuwkes. Film- en seriemakers moeten vaker meedenken met acteurs met een beperking, zegt maker Robert de Hoog tegen NU.nl. In Nederlandse series groeit de aandacht voor inclusie en diversiteit. Maar voor acteurs met een beperking zijn er nog grote stappen te maken, zegt actrice Aysegül Karaca. Zij is zelf slechtziend. ""Grote televisierollen voor mensen met een beperking zijn schaars. Vaak zie je dat de rol gebaseerd is op de beperking en niet een toevallige bijkomstigheid"", zegt Karaca, die sinds haar geboorte zo'n 20 procent kan zien. ""Ik had nooit een voorbeeld op televisie. Nu wil ik dat voorbeeld zelf zijn."" Hoewel ze nu meerdere series, films en theaterstukken op haar naam heeft staan, merkt ze dat veel makers terughoudend zijn om mensen met een beperking te casten. ""Ik denk dat veel producties het niet aandurven omdat ze niet weten wat ze kunnen verwachten. Het is misschien een stukje onervarenheid."" De Hoog schreef voor Sleepers de rol van het personage Max speciaal voor een slechthorende acteur. Max is in de serie het zoontje van hoofdpersoon Martin Oudkerk (gespeeld door De Hoog zelf). ""Het geeft een extra laag aan het verhaal. De ouders van Max moeten op een andere manier met hun kind omgaan"", zegt De Hoog. Dat de acteur voor de rol zelf slechthorend zou zijn, was een harde eis voor de maker. De Hoog vindt het belangrijk dat de schaarse rollen daadwerkelijk gespeeld worden door iemand met een beperking. ""Het heeft ons geen minuut extra gekost om rekening te houden met Ravi. Elke acteur heeft nou eenmaal zijn eigen gebruiksaanwijzing. Ik ook."" Een deel van de crew leerde gebarentaal om makkelijker met Beeuwkes te communiceren. ""En wat hebben we gelachen. Gebarentaal is ontzettend moeilijk, dus er werden weleens fouten gemaakt. Zo heb ik een keer aan de hele crew gevraagd of ze voor mij wilden klappen"", vertelt De Hoog. Vanwege de aanwezigheid van Beeuwkes hing er een bijzondere kalmte op de set van Sleepers. ""Ravi heeft een CI (een gehoorprothese, red.) die ervoor zorgt dat alle geluiden heel hard bij hem binnenkomen. We moesten ervoor zorgen dat er niet al te veel geluid was. Een bijzondere ervaring op een set waar het normaal erg druk is."" Ook Karaca heeft helemaal niet zoveel extra nodig. ""Ik vraag alleen of het script op lettertype 26 kan worden geprint. En ik heb iemand nodig die mij vertelt waar alles is."" De actrice heeft dan ook nooit echt problemen ervaren tijdens haar werk. ""Ik ben sociaal goed ontwikkeld, dus communiceren met mensen op een set is absoluut geen probleem. Al mis ik soms wel non-verbale communicatie, ik blijf een blinde vink"", zegt ze lachend. Dat er steeds meer gepraat wordt over diversiteit in de televisiewereld is goed, zeggen De Hoog en Karaca. Maar er moet volgens hen ook echt iets veranderen. ""Wij moeten als verhalenvertellers laten zien dat die mogelijkheden er zijn. Wij zijn het beginpunt"", zegt De Hoog. ""Door mensen met een beperking grote rollen te geven, wordt het verhaal veel gelaagder en realistischer. Daarnaast is representatie belangrijk."" ""Op het moment dat mensen met een beperking grotere rollen krijgen, laat je de kijker wennen"", vult Karaca hem aan. ""Het geeft ook een veel realistischer beeld van de samenleving. Mensen die niet goed kunnen zien zijn ook gewoon vader of advocaat, dus geef die rollen ook."" De actrice hoopt dat ze deze kansen in de toekomst vaker krijgt aangeboden. ""Ik wil dat mensen mij gewoon als actrice zien en dat mijn ogen toevallig wiebelen."" Karaca speelt vanaf april haar solotheaterstuk De wraak van A. Het tweede seizoen van Sleepers is vanaf 15 december te zien op Videoland. ","Films & Series, Media En Cultuur, Doof, Kalmte, Ravi Beeuwkes, Robert De Hoog, Nu.nl"
85,Tabaksfabrikant BAT krijgt megaboete in Nederland vanwege onjuiste aangifte ,"De Britse sigarettenproducent British American Tobacco (BAT) heeft in Nederland boetes gekregen van in totaal 107 miljoen euro. Ook moet het bedrijf alsnog belasting betalen over 1,8 miljard euro winst die in ons land werd behaald.", Door Tom van Gurp ,2023-12-15T18:40:35+01:00, Economie ,"De Britse sigarettenproducent British American Tobacco (BAT) heeft in Nederland boetes gekregen van in totaal 107 miljoen euro. Ook moet het bedrijf alsnog belasting betalen over 1,8 miljard euro winst die in ons land werd behaald. Dat besliste de rechtbank Noord-Holland vrijdag in een zaak die was aangespannen door de Belastingdienst. BAT is bekend van onder meer Lucky Strike en shag van Samson. De Belastingdienst vindt dat het bedrijf meer belasting moet betalen over de winsten in Nederland. Die zouden hoger zijn dan de tabaksproducent rapporteerde. Zo zouden Nederlandse bedrijfsonderdelen van BAT bewust te veel hebben betaald voor diverse diensten die Britse bedrijfsonderdelen hebben geleverd, bijvoorbeeld voor distributie en productie. Door extra veel te betalen viel de winst in Nederland lager uit, waardoor BAT in ons land minder belasting betaalde. Verder was de Belastingdienst kritisch op de overdracht van Nederlandse onderdelen aan het moederbedrijf in het Verenigd Koninkrijk. Daarmee zou BAT een winst van 2,75 miljard euro hebben behaald. Ook daarover is het bedrijf volgens de Belastingdienst belasting verschuldigd. De rechter was het daar grotendeels mee eens. De tabaksfabrikant kreeg daarom diverse boetes en moet over 1,8 miljard euro alsnog belasting betalen. De Belastingdienst zegt tegen ANP opgetogen over de uitspraak te zijn. BAT overweegt in beroep te gaan. ","Economie, Bat, Nederland"
86,"Anouk maakt kans op Edison met album, Suzan & Freek genomineerd met lied ",Anouk is met haar vorig jaar verschenen album Deena &amp; Jim genomineerd voor een Edison Pop. In de albumcategorie van de muziekprijzen neemt ze het op tegen rapper Sef en zanger Dystinct. De Edisons worden op 4 maart uitgereikt., Door Michiel Vos ,2024-01-29T13:04:47+01:00, Muziek ,"Anouk is met haar vorig jaar verschenen album Deena & Jim genomineerd voor een Edison Pop. In de albumcategorie van de muziekprijzen neemt ze het op tegen rapper Sef en zanger Dystinct. De Edisons worden op 4 maart uitgereikt. ""Een album dat voelt als een film, klinkt als een unieke ervaring en arriveert als een statement."" Zo omschrijft de vakjury van de Edisons de plaat van Anouk die ze opnam met het Praags Filharmonisch Orkest. ""Jezelf blijven innoveren. Het is een van de grootste krachten van een artiest. Zeker als je al ruim 25 jaar succesvol bent. Anouk doet het: ze weet weer te verrassen."" Sef is genomineerd met zijn album Ik zou voor veel kunnen sterven maar niet voor een vlag. Volgens de jury, onder leiding van radio-dj Daniël Dekker en voornamelijk bestaande uit muziekprofessionals uit de radiowereld, legt de rapper de vinger op de zere plek en biedt hij een helende hand. ""Sef vangt een enorm spectrum aan emoties in zijn muziek. En maakte een bijzonder album, dat gedurende het jaar een steeds grotere lading kreeg en uitgroeide tot één van de muzikale hoogtepunten van 2023."" De derde genomineerde is de Belgisch-Marokkaanse artiest Dystinct, die op zijn achttiende naar Amsterdam verhuisde. ""LAYALI is een album dat viert, verrast en verbindt. Zelfs wanneer je de taal niet machtig bent. Het is een album dat je niet alleen hoort, maar vooral voelt"", zegt de jury over de plaat die onder meer in het Arabisch is uitgevoerd. Er worden Edisons in elf categorieën uitgereikt. In de categorie song zijn Kevin & S10 (De Leven), Suzan & Freek en Claude (Vas-y (Ga Maar)) en Son Mieux (Tonight) genomineerd. Son Mieux maakt ook kans op de Edison in de categorie pop. Daarin neemt de band het op tegen Duncan Laurence en FLEMMING. Acda & de Munnik, Roxeanne Hazes en MEAU zijn genomineerd in de categorie Nederlandstalig. Rapper Kevin scoorde naast zijn nominatie in de categorie lied ook een nominatie in de categorie hiphop. Anouk is met elf Edisons een van de meest bekroonde artiesten van de prijs, die sinds 1960 wordt uitgereikt. Alleen Marco Borsato heeft er meer gewonnen: veertien. De prijzen worden op maandag 4 maart uitgereikt in het AFAS Theater in Leusden. ","Muziek, Edison, Anouk, Media En Cultuur, Freek, Sef, Deena & Jim, Suzan"
87,Vergeet cola en water: zo vervang je alcohol bij de maaltijd ,Rode wijn is lekker bij een flinke steak en met mousserende witte wijn proosten we als er iets te vieren valt. De echte fijnproever drinkt gin bij oesters en mosselen. Maar het is Dry January en we weten steeds meer over de schade die alcohol aanricht. Wat drink je bij je eten als je (even) geen alcohol wil?, Door Elise Vermeeren ,2024-01-06T05:06:48+01:00, Slimmer leven ,"Rode wijn is lekker bij een flinke steak en met mousserende witte wijn proosten we als er iets te vieren valt. De echte fijnproever drinkt gin bij oesters en mosselen. Maar het is Dry January en we weten steeds meer over de schade die alcohol aanricht. Wat drink je bij je eten als je (even) geen alcohol wil? Waarom we rode wijn willen bij rood vlees? De tannines in zo'n volle complexe wijn, het stroeve gevoel in je mond en de zware smaak passen goed bij een stuk vlees met óók een sterk mondgevoel. Je wrange tanden in een stuk vettig vlees met veel structuur zetten: dat is lekker. Eten en drinken versterken elkaar als je het goed doet, vertelt Joyce Bielderman van het Utrechtse restaurant Héron. Met alleen maar alcoholhoudende drankjes maak je niet iedere gast blij. Dus heeft het restaurant bijzondere alcoholvrije sappen op het menu, bedacht en gemaakt door Bielderman. Bij een visgerecht met garum bedacht ze een drankje van kersen, Chinese kwee en vlierbloesem: ook dat geeft een wrang mondgevoel en een complexe, volle smaak in je mond. Het varkenspootje op de kaart van Héron combineert Bielderman met een grassig sapje van appel, lavassiroop en kefir. ""Dat frisse werkt goed bij een vet vleesgerecht."" Een maf drankje op de kaart, zegt Joyce, is amazake (een gefermenteerd graandrankje) met wortelsap, waterkefir en walnootsiroop. ""Dat legt een filmend laagje op je tanden, net als een romig gerecht met wei op ons menu, en is dus een mooie combinatie."" Wie zwanger is, een alcoholpauze wil, de dag erna fris wil zijn, alcohol niet lekker vindt, noem het maar op: ook die mensen willen iets bijzonders in hun glas, zegt Bielderman. ""Je hebt alcohol niet nodig om een gerecht te versterken."" Echt goede alternatieven zijn best lastig te vinden, vindt Frederike de Groot. Ze begon de eerste alcoholvrije slijterij van ons land, World of NIX. Bij deze slijterij zoeken ze naar de allerbeste vervangers van alcoholhoudende drankjes als gin, wijn, bier, whisky of champagne.  ""De roes van het eerste drankje kunnen we je niet geven"", zegt De Groot. ""Dat wil je ook niet, want het idee was juist om alcohol even te laten staan."" ""Besef dat je met een alcoholvrij drankje een ander product aan het drinken bent"", zegt ze. ""Alcohol geeft een drankje body en die wordt er in alcoholvrije wijnen uitgehaald. Dat smaakt dus anders. Je moet het idee loslaten dat je exact hetzelfde kunt drinken maar dan zonder alcohol. Het is een ontdekkingstocht binnen een nieuwe categorie, en je mag bij ons alles eerst zelf proeven."" Geen roesje dus, en ook geen kater. Alcoholvrij leven hoef je steeds minder vaak uit te leggen. ""Maar het is fijn als je mee kan doen met het sociale aspect van drinken"", zegt De Groot. ""Meeproosten met je flûte vol bubbels, bij een etentje ook een mooie rode wijn drinken en op een feestje een lekkere cocktail in je handen, dat is voor veel mensen leuker dan urenlang nippen aan een glas water."" Cola, sinas, water, melk: deze dranken bestaan uit één component en zijn daarom meestal te dun voor bij je eten, volgens sapsommelier Joyce Bielderman. ""Het lest de dorst, maar doet verder niks met je eten."" ""Wat op je bord ligt bestaat uit heel veel smaken, structuren, mondgevoel, het is warm of koud - het is nog spannender als je drinken daar goed bij past."" Zelf experimenteren met smaken? Gefermenteerde drankjes als waterkefir, kvass en kombucha zijn een mooi begin, en kun je zelf brouwen. ""Ze hebben een mooie, fijne bubbel, zijn friszoet en je kunt er al je eigen favoriete smaken in kwijt"", zegt Bielderman. ""Bij Héron gebruiken we alleen producten die zijn geplukt en verwerkt in het seizoen; lavas en munt bijvoorbeeld."" ""Ga je zelf experimenteren, dan kun je citroenschil in je water of gefermenteerde drankje doen, of gember, kaneel, rode peper. Of probeer eens een siroop van rozemarijn, lavendel, een scheutje kokoswater, takken munt, of een stokje vanille."" Of iets goed combineert met je eten is een beetje trial and error, zegt Bielderman. Een vuistregel om te onthouden: foodpairing is oorlog of vrede. Of je gaat mee met de smaak van je gerecht: een romig, vet drankje bij een romig gerecht, een friszurige sap bij zilte oester. Of je gaat er precies tegenin: een groen, fris sapje bij een sappig, zwaar stuk vlees. ""Probeer eens een kaasplankje met een kop thee. Je denkt waarschijnlijk dat port daar het allerbeste bij smaakt, maar dit is een heel lekkere combinatie. Als je eten en drinken perfect wilt combineren, denk dan óók na over warm en koud."" Wil je een glas chocolademelk bij stoofvlees of een pompeus bietensap met een bite bij je oestertje? Bielderman: ""Vooral doen als je er zin in hebt. Dat je een leuke avond hebt is prioriteit één. Ik zou even een slokje water tussendoor nemen."" ","Slimmer Leven, "
88,Gérard Depardieu verliest opnieuw een onderscheiding ,Acteur Gérard Depardieu moet opnieuw een onderscheiding inleveren. Het Belgische dorp Estaimpuis heeft hem zaterdag zijn titel van ereburger afgenomen. Dat besluit is het gevolg van opmerkingen die de Franse acteur maakte in een onlangs verschenen documentaire., Door onze entertainmentredactie ,2023-12-17T13:31:44+01:00, Films & Series ,"Acteur Gérard Depardieu moet opnieuw een onderscheiding inleveren. Het Belgische dorp Estaimpuis heeft hem zaterdag zijn titel van ereburger afgenomen. Dat besluit is het gevolg van opmerkingen die de Franse acteur maakte in een onlangs verschenen documentaire. Depardieu werd tien jaar geleden benoemd tot ereburger van de plaats als eerbetoon aan zijn indrukwekkende carrière als acteur. ""De opmerkingen die hij maakte druisen in tegen de waarden van de gemeente Estaimpuis"", zegt burgemeester Daniel Senesael. In de recente documentaire Depardieu: The Fall of an Ogre wordt de acteur gefilmd tijdens een reis in Noord-Korea. Hij maakt herhaaldelijk ongepaste seksuele opmerkingen, onder andere over een jong meisje. In de nasleep van de documentaire raakte hij al een onderscheiding van de Franstalige provincie Quebec in Canada kwijt. De Franse cultuurminister Rima Abdul Malak liet vrijdag weten dat er een onderzoek loopt of Depardieu de hoge Franse onderscheiding Légion d'Honneur mag houden. De acteur heeft inmiddels via zijn advocaten laten weten dat hij de nationale onderscheiding ""ter beschikking"" heeft gesteld van de minister. De 74-jarige Depardieu is door minstens veertien vrouwen uit de Franse filmwereld beschuldigd van aanranding. Eén actrice zegt door hem te zijn verkracht. De acteur heeft tot nu toe alle beschuldigingen ontkend. De familie van Depardieu stelt dat er sprake is van een ""ongekende samenzwering"" tegen de acteur. In een brief die zondag gepubliceerd werd in de Franse krant Le Journal du Dimanche, spreken meerdere familieleden zich uit over de zaak. Onder hen is ook actrice Julie Depardieu, de dochter van Gérard. ""Natuurlijk zijn wij ook vaak geschokt door de uitspraken van Gérard, maar onze vader/opa/oom is het doelwit van een ongekende samenzwering"", staat er in de brief. ""Privé met zijn kinderen is hij extreem bescheiden, fijngevoelig en zelfs een beetje preuts."" ","Films & Series, Gerard Depardieu, Grensoverschrijdend Gedrag, Media En Cultuur, Estaimpuis"
89,Na Albert Heijn neemt ook Jumbo afscheid van muntjes voor winkelwagens ,Na Albert Heijn vraagt ook Jumbo klanten voortaan niet meer om een muntje in een winkelwagen te doen voor gebruik. Dat zegt het bedrijf tegen het AD., Door onze nieuwsredactie ,2024-01-30T22:23:03+01:00, Economie ,"Na Albert Heijn vraagt ook Jumbo klanten voortaan niet meer om een muntje in een winkelwagen te doen voor gebruik. Dat zegt het bedrijf tegen het AD. Een woordvoerder van Jumbo zegt tegen de krant dat het afschaffen van de verplichte muntjes al langer een plan was van de keten, nadat dit in coronatijd goed was bevallen. ""Klanten reageerden positief, omdat zij minder vaak muntgeld op zak hebben en ze nu niet de winkel in moeten om te vragen naar een winkelwagenmuntje. Doordat klanten geen muntje meer nodig hebben, maken we het voor hen net wat makkelijker om snel een winkelwagen te pakken en zo gemakkelijk boodschappen te kunnen doen"", zegt de woordvoerder. Het gebruik van muntjes in winkelwagens werd bedacht om diefstal van karretjes tegen te gaan. Toch zegt Jumbo dat het niet heeft gemerkt dat afschaffing van de muntjes tot meer diefstal leidde. Ook een woordvoerder van Albert Heijn, waarbij de muntjes sinds 2022 niet meer nodig zijn, zegt niet meer diefstal te zien. Lidl neemt volgens het AD nog geen afscheid van de muntjes. Bij Coop en PLUS is het aan franchisenemers om te bepalen wat ze doen. Volgens de krant kiezen veel van hen ervoor om geen muntjes te gebruiken. Het afschaffen van de muntjes zorgt volgens de supermarktketens voor besparing van grondstoffen. Als klanten zelf geen muntstuk hebben dat erin past, is het namelijk mogelijk een plastic of stalen muntje te halen bij de klantenservice. ","Economie, Jumbo, Ad, Albert Heijn"
90,Dit kun je doen voor een ander die eenzaam is ,"Steeds meer mensen voelen zich eenzaam. Om te voorkomen dat dat serieuze gevolgen heeft voor de gezondheid, is het volgens deskundigen goed als mensen meer naar elkaar omkijken. Dit is wat je kunt doen voor iemand die zich eenzaam voelt.", Door Sarah Sitanala ,2023-11-26T08:40:49+01:00, Slimmer leven ,"Steeds meer mensen voelen zich eenzaam. Om te voorkomen dat dat serieuze gevolgen heeft voor de gezondheid, is het volgens deskundigen goed als mensen meer naar elkaar omkijken. Dit is wat je kunt doen voor iemand die zich eenzaam voelt. Het probleem van eenzaamheid wordt nog steeds onderschat, denkt Jeannete Rijks. Zij is als expert eenzaamheid betrokken bij het Eenzaamheid Informatie Centrum. ""Het is niet zo simpel als tegen een ander zeggen: 'Ga eens iets leuks doen'."" Dat zou volgens haar zoiets zijn als alcoholisme aanpakken door aardig tegen elkaar te zijn. ""Als je je al lang eenzaam voelt, maakt dat iets in je kapot. Dat kun je niet zelf oplossen. Je hersenen kunnen iets niet meer als 'leuk' registreren. Het beïnvloedt je brein zo, dat je niet meer sociaal capabel bent."" Voor deze mensen is meer professionele hulp heel belangrijk. Dat neemt niet weg dat je wel degelijk iets kunt betekenen voor mensen bij wie eenzaamheid nog niet heel lang speelt. Zo zijn er in Nederland ongeveer één miljoen mensen met sterke eenzaamheid, en voelt één op de drie Nederlanders zich matig eenzaam. Eenzaamheid is vaak niet aan iemand af te zien. Het hangt ook van de persoon af, zegt hulpverlener Valerie Ritchie van MIND Korrelatie, de landelijke hulplijn voor alle mensen met psychische en psychosociale problemen. ""De een trekt zich misschien meer terug, kruipt in zijn schulp en gaat contact uit de weg"", zegt Ritchie. ""Terwijl een ander misschien juist claimerig gedrag gaat vertonen om maar meer in contact te komen met mensen in de omgeving."" Daarbij rust er nog steeds een taboe op eenzaamheid. Niet iedereen kan er even makkelijk over praten. Vooral jongeren zijn minder goed in staat toe te geven dat ze zich eenzaam voelen. ""Zij hebben het idee dat ze midden in het leven moeten staan en sociaal actief moeten zijn. Als dat bij mensen om je heen wel lukt en bij jou niet, kan dat voelen als falen. Bij ouderen lijkt dat toch meer 'geaccepteerd' te worden."" Je eenzaam voelen is overigens niet hetzelfde als alleen zijn, blijkt uit onderzoek. Dat kan het nog lastiger maken het bij iemand aan te kaarten. Ritchie onderscheidt twee soorten eenzaamheid: ""Als je je emotioneel eenzaam voelt, heb je misschien wel mensen om je heen, maar mis je een hechte band met een ander. Ben je sociaal eenzaam, dan mis je mensen om je heen om bijvoorbeeld mee te kletsen of een kop koffie te drinken."" Weet je dat iemand in je omgeving eenzaam is of heb je het vermoeden dat dat zo is en wil je graag helpen, dan moet je het niet te moeilijk maken. Ritchie: ""Vraag of iemand zin heeft samen een kop koffie te gaan drinken of stel voor te gaan wandelen."" Ga het dan niet hebben over iemands eenzaamheid. ""Dan wordt het te beladen en krijgt de ander misschien sneller het gevoel dat je zoiets alleen voorstelt omdat diegene eenzaam is."" En hoewel het drinken van een kop koffie misschien heel klein lijkt, is dat juist een goede aanpak. ""Je hoeft niet meteen met een oplossing te komen. Het kan ook helpen om gewoon langs te gaan als je in de buurt bent of door met een concreet plan te komen, in plaats van met een vaag voorstel."" Kleine sociale interacties leveren een belangrijke bijdrage aan onderlinge verbondenheid en het thuisgevoel van mensen. Movisie, het kennisinstituut voor een samenhangende aanpak van sociale vraagstukken, benadrukt dat. Voordat je iemand echt goed kunt helpen, moet je weten wat diegene doormaakt. Rijks raadt daarom aan je te verdiepen in hoe eenzaamheid kan voelen. ""Pas dan kun je een beetje begrijpen wat iemand doormaakt en wat je zou kunnen doen (of juist niet)."" Meer bewustzijn is daarom belangrijk. Ook omdat je dan beter kunt signaleren dat iemand zich anders gedraagt. Goed om te weten: iedereen is anders en eenzaamheid komt voor in verschillende gradaties. ""Wat bij de een helpt, helpt misschien niet bij de ander"", zegt Ritchie. ""Toch kan het helpen alerter te zijn. Want door meer naar elkaar om te kijken kun je wellicht een naaste helpen met zijn of haar worstelingen tegen (beginnende) eenzaamheid."" ",Slimmer Leven
91,FIA zet onderzoek naar Toto Wolff en zijn vrouw voor lekken informatie niet door ,Mercedes-teambaas Toto Wolff en zijn vrouw Susie Wolff gaan vrijuit in de spraakmakende zaak over het lekken van geheime informatie. Autosportfederatie FIA gaat het onderzoek naar beiden niet doorzetten., Door onze sportredactie ,2023-12-07T18:55:29+01:00, Formule 1 ,"Mercedes-teambaas Toto Wolff en zijn vrouw Susie Wolff gaan vrijuit in de spraakmakende zaak over het lekken van geheime informatie. Autosportfederatie FIA gaat het onderzoek naar beiden niet doorzetten. Wolff en zijn vrouw kwamen na een recente publicatie van het Engelse maandblad Business F1 Magazine onder vuur te liggen. Daarin staat dat Wolff informatie uit geheime vergaderingen van teambazen via zijn vrouw naar Formule 1-baas Stefano Domenicali heeft gelekt. Susie Wolff is de baas van de F1 Academy, een raceklasse voor vrouwen. Wolff heeft volgens het tijdschrift ook gevoelige informatie van Domenicali ontvangen. Het is niet duidelijk om welke informatie het precies gaat. Het blad beroept zich op teambazen, die anoniem willen blijven. Wolff en Mercedes ontkennen alle beschuldigingen. Na klachten van teambazen stelde FIA-voorzitter Mohammed Ben Sulayem dinsdag een onderzoek naar de geruchtmakende zaak in. Al na twee dagen heeft de FIA geoordeeld dat er geen sprake is van belangenverstrengeling. ""Het systeem is robuust genoeg om elke ongeoorloofde openbaarmaking van vertrouwelijke informatie te voorkomen"", schrijft de autosportfederatie dinsdagavond in een summiere verklaring. Wolff en zijn vrouw worden daarom niet verder onderzocht. Overigens ontkenden alle teams de afgelopen dagen dat ze een klacht hadden ingediend tegen Wolff. Daartoe behoorde ook het Red Bull Racing van drievoudig wereldkampioen Max Verstappen, de aartsrivaal van Mercedes. ","Formule 1, Mercedes, Toto Wolff, Fia, Susie Wolff"
92,Chinese webwinkel Temu beschuldigt concurrent Shein van maffiapraktijken ,"Shein en Temu, twee Chinese webwinkels, vliegen elkaar in de Verenigde Staten in de haren. Volgens Temu, dat naar de rechter is gestapt, zou zijn concurrent zich bedienen van intimiderende maffiapraktijken.", Door Tom van Gurp ,2023-12-15T17:37:51+01:00, Economie ,"Shein en Temu, twee Chinese webwinkels, vliegen elkaar in de Verenigde Staten in de haren. Volgens Temu, dat naar de rechter is gestapt, zou zijn concurrent zich bedienen van intimiderende maffiapraktijken. Shein zegt tegen nieuwszender CNN dat het zichzelf hevig zal verdedigen tegen de beschuldigingen. De twee webwinkels specialiseren zich in het verkopen van kleding tegen lage prijzen, al zijn er ook andere producten verkrijgbaar. De webwinkels zijn in een felle strijd verwikkeld, onder meer in de VS. Daarbij zou Shein zeer ver gaan. Althans, dat beweert zijn concurrent. Zo zouden sommige handelaren die zakendoen met Temu worden vastgehouden in vestigingen van Shein. Verder zou het bedrijf copyright claimen op producten van Temu. Laatstgenoemde is daarom naar de rechter gestapt. Het is niet de eerste keer dat beide bedrijven in een juridische strijd terechtkomen in de VS. Vorig jaar sleepte Shein zijn concurrent voor de rechter omdat Temu influencers zou inzetten om Shein zwart te maken. Vervolgens maakte Temu afgelopen juli een gang naar de rechter omdat Shein misbruik zou maken van zijn marktpositie. De twee webwinkels zijn nog maar relatief kort actief op de Amerikaanse markt. Shein ging daar in 2019 van start, Temu stapte die markt vorig jaar pas binnen. Beide bedrijven zijn ook in Nederland actief. ","Economie, Verenigde Staten, Shein, Maffiapraktijken"
93,Vijfvoudig Oranje-international Maher verkast van Saoedi-Arabië naar Qatar ,Adam Maher maakt een opvallende overstap in het Midden-Oosten. De voormalige Eredivisie-speler verkast van Saoedi-Arabië naar Qatar., Door onze sportredactie ,2024-01-31T14:22:03+01:00, Voetbal ,"Adam Maher maakt een opvallende overstap in het Midden-Oosten. De voormalige Eredivisie-speler verkast van Saoedi-Arabië naar Qatar. De dertigjarige Maher speelde de afgelopen anderhalf jaar voor Damac FC uit Saoedi-Arabië, dat hem voor een kleine 2 miljoen euro overnam van FC Utrecht. Hij gaat nu op huurbasis naar Al Wakrah, de nummer twee van de hoogste competitie in Qatar. Bij die club gaat hij spelen met onder anderen Trent Sainsbury, de Australische verdediger die in de Eredivisie voor PEC Zwolle en PSV uitkwam. De ploeg staat onder leiding van de Spanjaard Pepe Murcia. Maher was in het vorige decennium een grote belofte in de Eredivisie. De middenvelder brak door bij AZ, speelde vijf keer voor het Nederlands elftal en verdiende een miljoenentransfer naar PSV, maar in Eindhoven kon hij geen indruk maken. Na mislukte avonturen in Turkije en bij FC Twente en AZ streek Maher in 2019 neer bij FC Utrecht. Daar was hij basisspeler. Ondanks een doorlopende verbintenis in de Domstad koos hij in de zomer van 2022 voor een lucratief avontuur in Saoedi-Arabië. ","Voetbal, Adam Maher, Transfernieuws, Qatar, Eredivisie-speler, Saoedi-arabië"
94,Nieuwe contractverlenging in Formule 1: McLaren gaat langer door met Norris ,Formule 1-coureur Lando Norris blijft voorlopig voor McLaren rijden. In navolging van Ferrari-coureur Charles Leclerc heeft de Brit zijn verbintenis vrijdag met meerdere jaren verlengd., Door onze sportredactie ,2024-01-26T17:08:01+01:00, Formule 1 ,"Formule 1-coureur Lando Norris blijft voorlopig voor McLaren rijden. In navolging van Ferrari-coureur Charles Leclerc heeft de Brit zijn verbintenis vrijdag met meerdere jaren verlengd. De 24-jarige Norris lag nog tot en met 2025 vast bij McLaren. Met hoeveel jaar zijn contract is verlengd, is niet bekendgemaakt. Zijn teamgenoot Oscar Piastri beschikt nog over een verbintenis tot en met 2026. De contractverlenging van Norris komt niet als een grote verrassing. Teambaas Zak Brown had eerder al aangekondigd dat een nieuwe verbintenis in de pijplijn zat, ook al werd de Brit weleens gelinkt aan het Red Bull van Max Verstappen. Norris zegt tegen Sky Sports dat hij wel met andere teams heeft gesproken, zonder namen te noemen. Toch was het voor hem ""gemakkelijk"" om bij te tekenen. ""Er zijn twee zaken die mijn beslissing hebben beïnvloed. Ten eerste: geniet ik waar ik ben en zal het ergens anders beter zijn? En kan ik er wereldkampioen worden? Op beide vragen kan ik bij McLaren ja zeggen."" Norris rijdt sinds 2019 voor McLaren. Vorig jaar beleefde hij het beste seizoen uit zijn Formule 1-loopbaan door als zesde in het kampioenschap te eindigen. Daarin haalde hij zeven keer het podium, waarvan zes keer als tweede. Wel wacht hij nog altijd op zijn eerste overwinning in de koningsklasse. De contractverlenging van Norris is de volgende topdeal in de Formule 1. Leclerc verlengde donderdag zijn verbintenis met meerdere jaren. Volgens La Gazzetta dello Sport zou hij rond de 25 miljoen euro per jaar gaan verdienen. Verstappen ligt nog tot en met 2028 vast bij Red Bull. ","Formule 1, Mclaren, Lando Norris, Ferrari-coureur, Charles Leclerc"
95,Prachtgoal Hoekstra helpt Ajax Vrouwen aan welkome zege op ADO Den Haag ,De voetbalsters van Ajax hebben zondag een welkome zege geboekt op ADO Den Haag in de Vrouwen Eredivisie. Mede door een prachtgoal van Tiny Hoekstra wonnen de Amsterdammers in eigen huis met 3-0., Door onze sportredactie ,2023-12-17T14:07:55+01:00, Voetbal ,"De voetbalsters van Ajax hebben zondag een welkome zege geboekt op ADO Den Haag in de Vrouwen Eredivisie. Mede door een prachtgoal van Tiny Hoekstra wonnen de Amsterdammers in eigen huis met 3-0. Na de verrassende 1-1 donderdag tegen Bayern München in de Champions League was Ajax er veel aan gelegen om niet weer punten te morsen in de Eredivisie. Dat gebeurde vorige week nog tegen PSV (3-3), waardoor koploper FC Twente nog verder was uitgelopen op de regerend landskampioen. Dat gebeurde niet, mede door een kunststukje van Hoekstra. De aanvaller kapte in de twaalfde minuut haar directe tegenstander uit en krulde de bal fraai in de bovenhoek: 1-0. Even daarvoor had Ajax-keeper Regina van Eijk een zwakke penalty van Lobke Loonen gestopt. Ajax liep nog voor rust uit naar 2-0. Op aangeven van Hoekstra verdubbelde Romée Leuchter van dichtbij de stand. Een kwartier voor het einde bepaalde de spits de eindstand op 3-0 met haar tiende competitiedoelpunt van het seizoen. Door de zege neemt Ajax de tweede plaats over van Fortuna Sittard, dat vrijdag verrassend van laagvlieger AZ verloor (1-0). Later op de dag speelt FC Twente tegen sc Heerenveen. De tukkers kunnen de voorsprong op Ajax dan uitbreiden naar tien punten. Ajax heeft wel een duel minder gespeeld. ","Voetbal, Vrouwen Eredivisie, Vrouwenvoetbal, Ajax Vrouwen, Den Haag, Ado, Prachtgoal Hoekstra, Tiny Hoekstra"
96,Ook grote rederij MSC besluit Rode Zee te mijden na dreiging rebellen Jemen ,"Rederij MSC, een van 's werelds grootste containervervoerders, vaart voorlopig niet door de Rode Zee vanwege de dreiging van geweld van Houthi-rebellen uit Jemen.", Door onze nieuwsredactie ,2023-12-16T13:29:59+01:00, Economie ,"Rederij MSC, een van 's werelds grootste containervervoerders, vaart voorlopig niet door de Rode Zee vanwege de dreiging van geweld van Houthi-rebellen uit Jemen. Het is volgens het in Genève gevestigde concern te onveilig voor zeevarenden om die belangrijke vaarroute te gebruiken. Vrijdag werd een schip van MSC aangevallen. De opvarenden van het aangevallen schip, de MSC PALATIUM III, zijn ongedeerd gebleven. Volgens de rederij is het schip wel licht beschadigd. MSC volgt het voorbeeld van branchegenoten Maersk en Hapag-Lloyd. Ook die grote scheepvaartbedrijven willen voorlopig niet via de Rode Zee varen. Volgens branchevereniging KVNR nam ook een aantal Nederlandse reders die beslissing. Dat betekent dat schepen van de concerns dagenlang moeten omvaren. Via de Rode Zee en het Suezkanaal loopt namelijk de kortste route van de Indische Oceaan naar de Middellandse Zee. Doordat de Rode Zee voorlopig te onveilig is, moeten MSC-schepen die tussen Europa en Oost-Azië varen om het zuidelijkste punt van Afrika heen. Die route via Kaap de Goede Hoop kost zo'n zeven tot tien extra dagen tijd, schat expediteur Flexport in een blogpost. Ongeveer 12 procent van alle wereldhandel gaat over route via het Suezkanaal, zei algemeen directeur Marco Forgione van het Institute of Export & International Trade tegen persbureau Bloomberg. Problemen op die route kunnen ""een domino-effect van schade en verstoringen veroorzaken binnen toeleveringsketens"". Forgione wees daarbij ook op problemen met laagwater in het Panamakanaal, een andere belangrijke vaarroute voor de wereldhandel. De Houthi's voeren geregeld aanvallen uit op vrachtschepen als vergelding voor de Israëlische bombardementen in de Gazastrook. Ze verklaarden eerder de PALATIUM III te hebben aangevallen omdat het schip naar Israël zou varen, maar volgens gegevens van informatieplatform MarineTraffic was de Saoedische stad Jeddah de bestemming. ","Economie, Nieuws, Nu.nl, Jemen, Houthi-rebellen, Msc"
97,Waarom een klimaatschadefonds hard nodig is: 'Dit dorp was een paradijs' ,"De klimaattop in Dubai begon met het officieel oprichten van een klimaatschadefonds. Inmiddels is ruim 700 miljoen euro toegezegd, vooral door Europese landen. Drie klimaatactivisten uit ontwikkelingslanden vertellen waarom zo'n fonds volgens hen nodig is.", Door Jeroen Kraan ,2023-12-14T08:58:27+01:00, Klimaat ,"De klimaattop in Dubai begon met het officieel oprichten van een klimaatschadefonds. Inmiddels is ruim 700 miljoen euro toegezegd, vooral door Europese landen. Drie klimaatactivisten uit ontwikkelingslanden vertellen waarom zo'n fonds volgens hen nodig is. Tot 13 augustus was Kagbeni een paradijs. Het dorpje met zeshonderd inwoners ligt hoog in het Himalayagebergte van Nepal, aan de oevers van de rivier Gandaki, die voor de inwoners heilig is. Al twaalf eeuwen lang wonen hier mensen die traditionele vormen van landbouw bedrijven. Sinds kort verwelkomen ze ook toeristen. ""Dit paradijs is op 13 augustus 2023 verwoest"", vertelt Laxmi Gurung, een van de inwoners van Kagbeni, op de klimaattop in Dubai. ""Toen werden we rond 20.00 uur getroffen door een plotselinge overstroming. Het was een nachtmerrie."" De regen die in de buurt van Kagbeni neerkwam, was hoogst ongebruikelijk. De regio is normaal juist droog. Voor water zijn inwoners afhankelijk van sneeuw die hoger in de bergen valt. Doordat er normaal weinig neerslag valt, kon de bodem rond Kagbeni de grote hoeveelheid regen niet opnemen. ""De overstroming vanuit onze rivier heeft ons dorp en onze dromen weggespoeld"", zegt Gurung. Het dorp kon voor de overstroming worden gewaarschuwd door de inwoners van een hoger gelegen dorp. ""Daardoor zijn onze levens gered. Maar zestig huizen zijn vernietigd en veertig families zijn dakloos geraakt."" ""Ik kom hier vertellen dat dit een gevolg is van klimaatverandering"", zegt Gurung tegen een kleine zaal toehoorders in Dubai. Een week eerder hebben wereldleiders daar hun goedkeuring gegeven voor de oprichting van een klimaatschadefonds. Dat fonds moet in de toekomst na klimaatrampen hulp bieden aan dorpen als Kagbeni. In anderhalve week tijd hebben landen meer dan 700 miljoen euro toegezegd om het fonds te vullen en de opstartkosten te betalen. Een aardig begin, maar alleen al de overstroming in dit kleine dorpje richtte zo'n 7 miljoen euro aan schade aan. De wereldwijde kosten van klimaatschade worden geschat op meer dan 100 miljard euro per jaar. Vaak zijn het de armste landen die het hardst worden geraakt door de gevolgen van klimaatverandering. Daar kan Durlabh Ashok over meepraten. Hij is medeoprichter van Climate Forward Pakistan, een groep jonge klimaatactivisten uit het Zuid-Aziatische land dat vorig jaar is getroffen door een gigantische overstroming. Die komen wel vaker voor, ""maar dit was op een bijna Bijbelse schaal"", zegt Ashok. Tientallen miljoenen mensen moesten hun huis verlaten en meer dan zeventienhonderd mensen kwamen om het leven. Volgens wetenschappers zijn de overstromingen verergerd door klimaatverandering en is er in de toekomst meer kans op zulke intense regenval. ""In een land als Pakistan zal het jaren, misschien wel een decennium duren voordat mensen kunnen terugkeren naar hun eerdere leven"", zegt Ashok. Hij is blij dat het klimaatschadefonds er komt, maar ziet ook dat de toegezegde bedragen lang niet genoeg zullen zijn. ""Alleen al Pakistan heeft miljarden nodig."" Zijn de VN-klimaattoppen een goede manier om al die benodigde steun bij elkaar te krijgen? Ashok twijfelt. ""Het is een complex proces en het vergt veel tijd. Tijd die we helaas niet hebben."" Het klimaatschadefonds is niet alleen bedoeld voor steun na rampen, maar ook voor landen die door klimaatverandering met permanente verliezen te maken krijgen. Zoals kustgebieden die onleefbaar worden door zeespiegelstijging. De Nigeriaanse klimaatonderwijzer en -onderzoeker Ibiso Ikiroma-Owiye vreest daarvoor in haar eigen gemeenschap, in het zuidoosten van Nigeria. Mensen leven daar met en van het water, tussen de mangroves. Die zijn ook een natuurlijke vorm van kustbescherming. ""Maar de ontbossing gaat zo snel dat ik echt vrees voor mijn gemeenschap"", zegt Ikiroma-Owiye. ""De mangroves zijn hun bescherming."" Ikiroma-Owiye doet onderzoek naar de mangroves en helpt ze te herplanten op plekken waar de bomen zijn verdwenen. Ze hoopt op meer geld en steun voor dit soort maatregelen om mensen te beschermen tegen de gevolgen van klimaatverandering. Want hoe beter we dat doen, hoe minder klimaatschade er uiteindelijk ontstaat. Minstens net zo belangrijk is dat we een groen alternatief bieden voor de praktijken die klimaat- en natuurschade veroorzaken, zegt Ikiroma-Owiye. Veel van de ontbossing in Nigeria vindt plaats omdat mensen geen alternatief hebben voor koken op hout. ""Hoe kun je mensen vertellen dat dat fout is, als je ze geen alternatief biedt?"" ","Klimaat, Klimaattop, Dubai"
98,Vakbond vindt vervolging Alec Baldwin voor schietincident onterecht ,"Acteursvakbond SAG-AFTRA heeft steun uitgesproken voor Alec Baldwin in zijn komende rechtszaak. De acteur wordt vervolgd voor dood door schuld, maar volgens SAG-AFTRA is dat onterecht.", Door onze entertainmentredactie ,2024-01-26T07:00:23+01:00, Films & Series ,"Acteursvakbond SAG-AFTRA heeft steun uitgesproken voor Alec Baldwin in zijn komende rechtszaak. De acteur wordt vervolgd voor dood door schuld, maar volgens SAG-AFTRA is dat onterecht. ""Het is niet de taak van een acteur om een expert te zijn in vuurwapens"", aldus de vakbond tegen The Wrap. Volgens SAG-AFTRA kan Baldwin geen nalatigheid worden verweten, omdat het niet de verantwoordelijkheid is van de acteur om vuurwapens te inspecteren. ""Vuurwapens worden op een set gebruikt onder de begeleiding van meerdere professionele experts. Zij zijn verantwoordelijk voor een veilig en correct gebruik van dat wapen"", luidt de verklaring. Verder wijst de vakbond erop dat er officiële richtlijnen zijn die vermelden dat de verantwoordelijkheid bij een ""ervaren en gekwalificeerde wapenspecialist"" moet liggen. ""Acteurs worden opgeleid om te acteren. Van hen wordt niet gevraagd of verwacht dat ze experts zijn op het gebied van wapens of dat ze ervaren zijn in het gebruik ervan."" Het incident op de set van de film Rust gebeurde in 2021. Baldwin oefende met een revolver en schoot onbedoeld een echte kogel af, waardoor cameravrouw Halyna Hutchins om het leven kwam. Ook raakte de regisseur Joel Souza gewond. Wapenspecialist Hannah Gutierrez Reed wordt eveneens vervolgd. Zij wordt verdacht van dood door schuld en sjoemelen met bewijsmateriaal. De eerste zitting van de zaak tegen Baldwin is op 1 februari. Baldwin hoeft daar niet persoonlijk bij aanwezig te zijn. Hij mag verschijnen via een videoverbinding of telefoonlijn. Als de acteur wordt veroordeeld, kan hij een celstraf van anderhalf jaar krijgen. ","Films & Series, Alec Baldwin"
99,"Amerikanen kunnen Ferrari nu betalen met cryptomunten, Europa volgt snel ",Ferrari accepteert vanaf nu cryptomunten als betaalmiddel bij de verkoop van zijn luxe sportauto's. Klanten in de Verenigde Staten kunnen voortaan met de digitale munten betalen. Begin volgend jaar zou dit ook in Europese landen mogelijk moeten zijn., Door onze nieuwsredactie ,2023-10-14T14:05:33+02:00, Geld ,"Ferrari accepteert vanaf nu cryptomunten als betaalmiddel bij de verkoop van zijn luxe sportauto's. Klanten in de Verenigde Staten kunnen voortaan met de digitale munten betalen. Begin volgend jaar zou dit ook in Europese landen mogelijk moeten zijn. Commercieel topman Enrico Galliera zegt in een interview met persbureau Reuters dat onder meer bitcoin geaccepteerd wordt. Klanten kunnen ook betalen met de ether en USDC. Die laatste munt is direct gekoppeld aan de waarde van de dollar. Volgens het Italiaanse automerk willen veel klanten en autodealers de mogelijkheid hebben om af te rekenen met cryptomunten. ""Het gaat soms om jonge beleggers die hun vermogen hebben opgebouwd met cryptomunten"", zei Galliera. ""Dit kan ons helpen om een band op te bouwen met mensen die niet per se onze klanten zijn, maar een Ferrari zouden kunnen betalen"", lichtte hij toe. De prijs voor een Ferrari begint bij ongeveer 200.000 euro en kan oplopen tot 2 miljoen euro. Veel grote bedrijven weigeren cryptomunten als betaalmiddel, omdat de waarde daarvan veel sterker op en neer gaat dan die van traditionelere valuta als de dollar en de euro. Daardoor is het veel risicovoller om ze in bezit te hebben. Een ander nadeel van de bitcoin, de vaakst gebruikte cryptomunt, is dat er veel energie nodig is om het systeem erachter in stand te houden. Elektrischeautofabrikant Tesla maakte het in 2021 mogelijk om met bitcoins te betalen, maar topman Elon Musk maakte daar een einde aan vanwege zorgen om het milieu. Volgens Galliera zijn de risico's van grote prijsschommelingen van cryptomunten voor Ferrari beperkt. Het bedrijf laat de betalingen met digitale munten direct omzetten in traditioneel geld door BitPay. Deze betaaldienstverlener moet er ook op toezien dat het cryptogeld afkomstig is van betrouwbare partijen, en dus geen crimineel geld is dat mogelijk wordt witgewassen. ","Geld, Ferrari, Economie, Bitcoins, Cryptovaluta, Buitenland, Europa, Verenigde Staten"
100,"Wereldwijd roken we minder, tot 2030 stoppen nog eens 50 miljoen rokers ","Wereldwijd roken mensen minder sigaretten. Binnen één generatie is het aantal rokers afgenomen van een op de drie tot een op de vijf mensen, meldt de gezondheidsorganisatie WHO dinsdag in een rapport.", Door onze nieuwsredactie ,2024-01-16T14:53:14+01:00, Gezondheid ,"Wereldwijd roken mensen minder sigaretten. Binnen één generatie is het aantal rokers afgenomen van een op de drie tot een op de vijf mensen, meldt de gezondheidsorganisatie WHO dinsdag in een rapport. In 2022 rookten wereldwijd 1,25 miljard mensen, staat in het rapport. Het gaat daarbij om mensen van vijftien jaar en ouder. De WHO ziet ""goede vooruitgang"", maar waarschuwt dat het nog geen tijd is om achterover te leunen. Naar verwachting is het aantal rokers in 2030 bij een groeiende wereldbevolking gedaald met zo'n 50 miljoen. In dat geval zijn er dan zo'n 1,2 miljard rokers. Europa behoort samen met Zuidoost-Azië tot de regio's met relatief veel rokers. Het gaat daarbij om ongeveer een kwart van de volwassen bevolking. Het percentage rokers neemt hier wel af, maar langzaam. In landen als Egypte, Jordanië en Indonesië neemt het tabaksgebruik tegen de wereldwijde trend in juist toe. Het Trimbos-instituut meldde eerder dat ook Nederlanders minder zijn gaan roken. In 2014 rookte 25,7 procent van de volwassen bevolking. In 2022 was dat nog 18,9 procent. Hoger opgeleide mensen roken minder dan mensen met een middelbare of praktische opleiding, schrijft het instituut. Van de volwassenen rookt 2,4 procent ""zwaar"", dat wil zeggen twintig of meer sigaretten of shagjes per dag. Met die aantallen zit Nederland rond het wereldwijde gemiddelde aantal rokers. De overheid noemt roken de belangrijkste vermijdbare oorzaak van ziekte en sterfte. Volgens statistiekbureau CBS sterven jaarlijks zo'n twintigduizend mensen aan de gevolgen van roken. Roken veroorzaakt onder meer longkanker en hart- en vaatziekten. Van de totale ziektelast komt 9,4 procent door roken, blijkt uit onderzoek van het RIVM. Het is daarmee volgens het instituut een grotere risicofactor dan ongezonde voeding, die goed is voor 8,1 procent van de ziektelast in Nederland. De WHO stelt dat de tabaksindustrie nog altijd veel lobbyt om tabaksregels af te zwakken. ","Gezondheid, Tabak En Roken, Buitenland, World Health Organization"
101,Schiphol wil dat vervuiler gaat betalen om CO2-uitstoot terug te dringen ,"Schiphol moet veel minder CO2 uitstoten om de klimaatdoelen van Parijs voor 2030 te halen. Het is ""essentieel"" dat de vervuiler meer gaat betalen voor de reis, concludeert de luchthaven zelf.", Door José Boon ,2024-01-26T13:17:22+01:00, Klimaat ,"Schiphol moet veel minder CO2 uitstoten om de klimaatdoelen van Parijs voor 2030 te halen. Het is ""essentieel"" dat de vervuiler meer gaat betalen voor de reis, concludeert de luchthaven zelf. De uitstoot van Schiphol moet in het gunstigste scenario met 30 procent omlaag ten opzichte van 2019. Alleen dan komt de luchthaven op koers te liggen voor de klimaatdoelen van Parijs, blijkt uit twee recent verschenen onderzoeken van het Nederlands Lucht- en Ruimtevaartcentrum (NLR) en onderzoeksbureau CE Delft, in opdracht Schiphol zelf. ""De resultaten bevestigen het idee dat we al hadden"", zegt een woordvoerder van Schiphol. ""De luchtvaart moet veel sneller verduurzamen."" Schiphol heeft eerder afgesproken om de CO2-uitstoot met 9 procent te verlagen ten opzichte van 2019, maar dat is dus bij lange na niet genoeg. Als de luchtvaartsector verder uitdijt - zoals het Internationaal Energieagentschap voorziet - dan moet de uitstoot zelfs tot 77 procent worden teruggebracht. Om de uitstoot omlaag te krijgen stelt Schiphol voor dat de vervuiler meer gaat betalen. Zo moeten mensen die meer kilometers vliegen ook meer belasting gaan betalen. Nu betaalt vrijwel iedereen een vast belastingtarief van 29,05 euro. En dat terwijl de 20 procent van de vluchten, de langeafstandsvluchten, goed zijn voor 80 procent van de uitstoot. In Duitsland en het Verenigd Koninkrijk geldt al zo'n afstandsafhankelijke vliegbelasting. Verder pleit Schiphol ervoor om businessclass en privévluchten extra te belasten. ""Zonder businessclass passen er meer mensen in het vliegtuig"", zegt een woordvoerder van de luchthaven. ""Deze reizigers hebben dus een grotere voetafdruk."" De extra opbrengsten moeten direct terugvloeien in de luchtvaartsector. Met dat geld denkt de luchtvaart versneld van fossiele brandstoffen af te kunnen stappen. Ook de mengverhouding van brandstof beïnvloedt de hoeveelheid CO2-uitstoot. KLM vliegt nu bijvoorbeeld op een mengsel van 1 procent biobrandstof op 99 procent kerosine. De luchtvaartmaatschappij streeft naar een verhouding van tien op negentig in 2030. Schiphol wil dat er een internationale verplichting komt om kerosine bij te mengen met schonere brandstof. Als alle luchtvaartmaatschappijen dat doen, kunnen er volgens de onderzoekers uit Delft meer vliegtuigen blijven vliegen. Al waarschuwen zij er ook voor dat er in de komende decennia veel meer vraag is naar biobrandstof dan dat er voorhanden is. KLM vliegt bijvoorbeeld op gebruikt frituurvet. Volgens de Delftse onderzoekers zijn er verschillende knoppen om aan te draaien om de uitstoot drastisch te verlagen. Aangezien de langeafstandsvluchten de meeste uitstoot veroorzaken, valt er veel winst te behalen door dit aantal terug te brengen. Een andere optie is om het totale aantal vluchten drastisch te verminderen. ""Het aantal vluchten is niet heilig voor ons, maar dat is ook een politieke discussie"", zegt de woordvoerder van Schiphol. Tegenover minder vluchten staan economische belangen. Belastingverhoging en innovatie lijken voor Schiphol dan ook aantrekkelijkere oplossingen. ""We staan aan het begin van het gesprek hierover."" Tot slot wil Schiphol dat het Europese emissiehandelssysteem ook gaat gelden voor intercontinentale vluchten. Nu hoeven alleen de Europese luchtvaartmaatschappijen certificaten kopen om toestemming te krijgen voor het uitstoten van CO2. ","Klimaat, Schiphol, Co2-uitstoot, Luchtvaart, Parijs"
102,Van der Poel toont in eerste cross meteen wie de baas is: 'Bizar hoog niveau' ,Na twee maanden trainen in de Spaanse zon keerde Mathieu van der Poel zaterdag terug in de Vlaamse modder. De wereldkampioen was in Herentals bij zijn eerste cross van het seizoen direct veel beter dan de concurrentie., Door Daan de Ridder ,2023-12-16T18:41:19+01:00, Wielrennen ,"Na twee maanden trainen in de Spaanse zon keerde Mathieu van der Poel zaterdag terug in de Vlaamse modder. De wereldkampioen was in Herentals bij zijn eerste cross van het seizoen direct veel beter dan de concurrentie. Lars van der Haar heeft meer dan 150 veldritten gereden tegen Van der Poel. Hij weet dus dat zijn landgenoot vreselijk hard kan fietsen. Maar toch schrikt de regerend Nederlands kampioen als hij Van der Poel zaterdag in de eerste kilometers van de cross van Herentals mijlenver ziet wegrijden. ""De eerste ronde van Mathieu was van een bizar hoog niveau"", zegt de 32-jarige Van der Haar na zijn derde plek in de derde manche van de X2O Badkamers Trofee. ""We wisten natuurlijk allemaal dat hij goed zou zijn, maar ik had toch niet zo'n start verwacht. Ik hoopte Mathieu een paar rondes te kunnen volgen. Maar hij liet meteen even zien wie de baas is."" Van der Poel reed in Herentals zijn eerste veldrit sinds 5 februari, toen hij in Hoogerheide voor de vijfde keer de wereldtitel veroverde. Sindsdien zat hij zelden nog op zijn crossfiets. Terwijl fulltimecrossers als Van der Haar de afgelopen twee maanden de ene na de andere koers afwerkten, maakte Van der Poel in Spanje lange duurritten op asfalt, als voorbereiding op het nieuwe wegseizoen. Welgeteld twee keer trainde hij op het strand van Benicasim specifiek voor het veldrijden. Dat bleek ruim voldoende voor een demonstratie in de woonplaats van de afwezige Wout van Aert. Van der Poel begon vanaf de eerste startplek, nam meteen de kop en zette vol aan bij de eerste beklimming van de Skiberg. Op die manier was de koers na een minuut of vier eigenlijk al beslist. ""Ja, ik was wel goed weg"", vertelt 'MVDP' na afloop met een glimlach. ""Voor mijn eerste cross ben ik altijd gemotiveerd. Het is leuk om er weer in te vliegen. Ik voelde in mijn opwarmronde dat die Skiberg het lastigste punt van het parcours was, dus daarop heb ik de eerste keer echt hard doorgetrokken. En toen had ik gelijk een heel mooi gat. Vervolgens was het een uur mijn eigen tempo rijden, en dat kan ik natuurlijk wel."" ""Ik wist dat ik in vorm was en een vlekkeloze voorbereiding had gehad in Spanje. Maar het was afwachten hoe ik me zou voelen op de crossfiets. Gelukkig had ik gelijk het goede ritme te pakken. Het is altijd afzien in de cross, ook voor mij. Maar het was leuk om er weer bij te zijn."" Eigenlijk zou Van der Poel pas volgende week zijn eerste veldrit rijden. Maar hij kwam afgelopen woensdag al terug uit Spanje en het leek hem en zijn ploeg zonde om anderhalve week te wachten op zijn eerste race. ""Die competitie doet me goed en zorgt ervoor dat ik scherp en gemotiveerd blijf in de winter."" In het verleden was veldrijden het belangrijkste voor Van der Poel. Inmiddels ziet hij crossen vooral als een manier om plezier te hebben in de winter en om niet alleen te hoeven trainen. De kopman van Alpecin-Deceuninck heeft de komende anderhalve maand nog dertien veldritten op zijn programma staan. Daarvan telt er maar één echt: het WK in het Tsjechische Tábor op 4 februari. ""Ik moet ervoor zorgen dat ik dan op 200 procent zit, zoals me dat vorig seizoen ook gelukt is"", zegt hij. Van der Poel verwacht niet dat hij de rest van de winter zo dominant zal zijn als in Herentals. Vanaf volgende week komen er weer duels in het veld met zijn eeuwige rivaal Van Aert en ook Tom Pidcock is een geduchte concurrent. De wereldkampioen van 2022 reed zaterdag eveneens zijn eerste cross en eindigde als tweede. ""Vandaag was het niet heel spannend, maar het zal zeker niet altijd zo zijn"", vertelt Van der Poel. ""Al vind ik zo lang alleen rijden ook zeker niet saai."" Voor de tv-kijkers was het zaterdag misschien wel wat saai. De Belgische commentatoren gebruikten de tweede helft van de cross daarom om het over het opvallend lange haar van Van der Poel te hebben. De hoofdpersoon kan er wel om lachen. ""Ik heb heel lang in Spanje gezeten en ben daarom niet naar de kapper geweest. Toen dacht ik: ik zal mijn haar eens wat langer laten worden en kijken hoe dat staat. En ach, het is ook lekker warm tijdens de cross."" ","Wielrennen, Mathieu Van Der Poel, Veldrijden, Daan De Ridder, Herentals"
103,Tesla schort productie in fabriek Berlijn op om situatie Rode Zee ,Tesla schort een groot deel van zijn productie in een fabriek bij Berlijn op van 29 januari tot 11 februari. De fabrikant van elektrische auto's stelt minder onderdelen te ontvangen doordat vrachtschepen de Rode Zee mijden en om moeten varen., Door onze nieuwsredactie ,2024-01-11T22:06:11+01:00, Economie ,"Tesla schort een groot deel van zijn productie in een fabriek bij Berlijn op van 29 januari tot 11 februari. De fabrikant van elektrische auto's stelt minder onderdelen te ontvangen doordat vrachtschepen de Rode Zee mijden en om moeten varen. ""De gewapende conflicten in de Rode Zee en de daarmee gepaard gaande verschuivingen in transportroutes tussen Europa en Azië via Kaap de Goede Hoop hebben ook invloed op de productie in Grünheide"", zegt Tesla in een verklaring. ""De aanzienlijk langere transporttijden creëren een gat in de toeleveringsketens."" In Berlijn loopt de Tesla Model Y van de band. Die auto was in Nederland vorig jaar goed voor 13.758 registraties en eindigde daardoor op nummer 1 in de verkooplijst. Verschillende grote containerrederijen hebben besloten hun schepen niet langer door de Rode Zee te laten varen. Aanleiding zijn de aanvallen door Houthi-rebellen uit Jemen als vergelding voor geweld door Israël in de Gazastrook. In een interview met Financial Times gaf topman Vincent Clerc van rederij Maersk donderdag nog aan dat de vaarstop mogelijk nog maanden kan duren. ","Economie, Tesla, Berlijn"
104,Rechter bekijkt of zzp'ers tijdens pandemie genoeg coronasteun hebben gekregen ,De rechtbank Den Haag buigt zich vandaag over de vraag of de coronasteun eerlijk is verdeeld over werknemers in loondienst en zzp'ers. De Werkvereniging vindt van niet en heeft daarom de Staat gedagvaard., Door onze economieredactie ,2023-11-20T09:53:13+01:00, Economie ,"De rechtbank Den Haag buigt zich vandaag over de vraag of de coronasteun eerlijk is verdeeld over werknemers in loondienst en zzp'ers. De Werkvereniging vindt van niet en heeft daarom de Staat gedagvaard. Volgens de vereniging voor zelfstandigen hebben zzp'ers verhoudingsgewijs te weinig steun gekregen. Zelfstandig ondernemers zonder personeel werden tot bijstandsniveau gecompenseerd voor inkomstenverlies door de lockdowns. Maar werknemers in loondienst behielden via coronasteun hetzelfde netto besteedbare inkomen. Volgens de zzp-organisatie heeft de Staat hiermee in strijd met het gelijkheidsbeginsel gehandeld. ""Het Europees Verdrag tot bescherming van de rechten van de mens en de fundamentele vrijheden is hier wat dat betreft klip-en-klaar over"", stelt de Werkvereniging. De vereniging heeft de Staat vorig jaar aangeklaagd. Volgens de belangenbehartiger kunnen zelfstandigen - als de zaak in het voordeel van zzp'ers wordt beslist - straks met de uitspraak in de hand aanvullende compensatie eisen. Ook zou het vonnis gevolgen kunnen hebben voor toekomstig overheidsbeleid bij pandemische omstandigheden. ","Economie, Arbeidsmarkt, Zzp'ers, Coronavirus, Den Haag"
105,Iraakse paramilitaire groep pauzeert aanvallen op Amerikaanse doelen ,"De Iraakse paramilitaire beweging Kata'ib Hezbollah heeft aangekondigd dat ze voorlopig geen aanvallen meer uitvoert op Amerikaanse doelen in Irak en buurlanden. De groep, die steun krijgt van Iran, wil naar eigen zeggen de Iraakse regering niet ""in verlegenheid"" brengen.", Door onze nieuwsredactie ,2024-01-31T07:42:09+01:00, Buitenland ,"De Iraakse paramilitaire beweging Kata'ib Hezbollah heeft aangekondigd dat ze voorlopig geen aanvallen meer uitvoert op Amerikaanse doelen in Irak en buurlanden. De groep, die steun krijgt van Iran, wil naar eigen zeggen de Iraakse regering niet ""in verlegenheid"" brengen. Kata'ib Hezbollah ligt onder een vergrootglas sinds de droneaanval op een Amerikaanse legerpost in Jordanië afgelopen zondag. Daarbij kwamen drie Amerikaanse militairen om het leven. Nog eens veertig anderen raakten gewond. Het is nog niet duidelijk wie achter de aanval zat. Maar het Amerikaanse ministerie van Defensie zei de ""vingerafdrukken"" van Kata'ib Hezbollah te herkennen. Amerikaanse legerbases en andere installaties in Irak en daarbuiten zijn sinds het begin van de oorlog tussen Israël en Hamas steeds vaker doelwit van aanvallen. Volgens het Pentagon zijn er in de afgelopen drie maanden meer dan 150 incidenten geweest. De aanvallen worden vaak toegeschreven aan door Iran gesteunde militanten. Iran noemt zijn coalitie die zich verzet tegen Amerikaanse belangen in de regio de ""As van verzet"". Daaronder vallen Iran, Syrië, Hamas, Hezbollah, de Houthi's, Islamitische Jihad en verschillende milities in Syrië en Irak, zei Gertjan Hoetjes, Midden-Oostendeskundige bij de Universiteit van Amsterdam, eerder tegen NU.nl. De verzamelnaam voor de milities in Irak is het Islamitisch Verzet. Kata'ib Hezbollah is een belangrijke speler binnen die groep. De As van verzet staat niet alleen lijnrecht tegenover de Verenigde Staten, maar ook tegenover Israël. Die twee landen zijn belangrijke bondgenoten van elkaar. Kata'ib Hezbollah zegt volgens persbureau Reuters in een verklaring dat de beweging nu naar andere manieren grijpt om de ""bevolking van Gaza te verdedigen"". Ook stelt de beweging dat ze haar aanvallen staakt om de Iraakse regering niet in een lastig parket te brengen. De Iraakse regering heeft de afgelopen dagen achter de schermen gesprekken gevoerd ""met betrokkenen in binnen- en buitenland"" om een escalatie van geweld te voorkomen. Dat zegt een adviseur van de Iraakse premier Mohammed Shia Al Sudani tegen Reuters. Het Pentagon heeft nog niet inhoudelijk gereageerd op de verklaring van Kata'ib Hezbollah. Een woordvoerder hield het bij: ""Geen woorden, maar daden."" ","Buitenland, Spanningen Midden-oosten, Iran, Irak, Kata'ib Hezbollah"
106,99-jarige Nederlands-Canadese vrouw breekt drie wereldrecords zwemmen ,"De Nederlands-Canadese Betty Brussel wist afgelopen weekend in Canada op 99-jarige leeftijd drie wereldrecords zwemmen te verbreken. Ze verbeterde in haar leeftijdscategorie het record op de 50 meter borstcrawl, de 50 meter rugcrawl en de 400 meter vrije slag.", Door onze nieuwsredactie ,2024-01-23T19:23:55+01:00, Opmerkelijk ,"De Nederlands-Canadese Betty Brussel wist afgelopen weekend in Canada op 99-jarige leeftijd drie wereldrecords zwemmen te verbreken. Ze verbeterde in haar leeftijdscategorie het record op de 50 meter borstcrawl, de 50 meter rugcrawl en de 400 meter vrije slag. Brussel wist op de 400 meter vrije slag het vorige record zelfs met vier minuten te verbreken. Haar geheim? ""Als ik race, denk ik nergens aan. Niets. Ik tel gewoon de ronden, zodat ik weet hoeveel ik er nog heb"", vertelt Brussel aan de Britse krant The Guardian. ""En in de laatste ronde geef ik alles wat ik heb."" De Nederlands-Canadese leerde zwemmen in de grachten van Amsterdam, waar ze in 1924 werd geboren. Ze verhuisde in 1959 met haar man Gerrit naar Canada. Pas nadat ze de 60 gepasseerd was, begon ze met wedstrijdzwemmen. ""Ik had geen idee wat ik aan het doen was"", zegt Brussel over het begin van haar sportieve loopbaan tegen The Guardian. Maar ze was verslaafd, vertelt ze aan de krant. Ze vond het zo leuk dat ze het de jaren daarna is blijven doen. Brussel traint nog altijd twee keer in de week. Extra oefeningen buiten het zwembad doet ze niet, omdat ze naar eigen zeggen ""een beetje lui"" is. Hoewel ze pas 99 is, brak Brussel de records in de leeftijdscategorie van 100 tot 104 jaar oud. Bij het zwemmen nemen ze het geboortejaar als uitgangspunt, waardoor ze sinds 1 januari in de hogere leeftijdscategorie uitkomt. Op sommige afstanden heeft nog nooit iemand van die leeftijd een wedstrijd gezwommen, dus Brussel hoeft alleen maar te finishen om nog meer wereldrecords op haar naam te zetten. ","Opmerkelijk, Canada, Buitenland, Betty Brussel"
107,ON! wilde dat Blommestijn zich bij feiten hield: 'Je bent gezicht van omroep' ,"Raisa Blommestijn moest zich van het bestuur van Ongehoord Nederland (ON!) op sociale media bij de feiten houden. De presentatrice kondigde maandag haar vertrek bij de aspirant-omroep aan, omdat ze door het bestuur werd ""gecensureerd"".", Door onze entertainmentredactie ,2024-01-30T15:04:55+01:00, Media ,"Raisa Blommestijn moest zich van het bestuur van Ongehoord Nederland (ON!) op sociale media bij de feiten houden. De presentatrice kondigde maandag haar vertrek bij de aspirant-omroep aan, omdat ze door het bestuur werd ""gecensureerd"". ON!-bestuurslid Reinette Klever stelde dinsdag in het programma Ongehoord Nieuws dat Blommestijn niet helemaal met het gebruik van X moest stoppen. Wel moest de presentatrice zich ""bij de feiten houden"". Beschuldigingen dat ON! Blommestijn zou censureren, spreekt Klever met klem tegen. ""We hebben haar alleen aangesproken op haar gedrag op sociale media"", zei de ON!-bestuurder. ON! wilde bijvoorbeeld niet dat Blommestijn gasten uit de uitzendingen op sociale media zou aanvallen. ""Je kunt zeggen: sociale media zijn privé. Maar je bent ook het uithangbord en het gezicht van de omroep. Als omroep wil je neutraliteit uitstralen"", zei Klever. Wel noemt ze het vertrek van Blommestijn ""een aderlating"". Medepresentator Tom de Nooijer vindt het afscheid van zijn collega ""ongelooflijk triest. Voor de show, voor de omroep en persoonlijk."" De Nooijer beklemtoonde dat hij zelf niet opstapt. ""Daarmee komt Raisa niet terug. En we zijn het verplicht aan onze leden en kijkers om door te gaan."" Blommestijn zelf reageerde nog tijdens de uitzending op X dat haar wel een ""Twitter-verbod"" (de oude naam van X) zou zijn opgelegd. Volgens de ex-presentatrice was dat ""heel duidelijk de boodschap van Arnold Karskens (de baas van ON!, red.) geweest: stoppen met Twitter - en alle andere sociale media - of vertrekken. Dat was het ultimatum en dat was voor mij onacceptabel."" Klever en Karskens plaatsten maandag een korte verklaring op de website van ON!. Ze zeiden niet of er een concrete aanleiding is geweest om Blommestijn nu op haar berichten op X aan te spreken. ","Media, Cultuur, Ongehoord Nederland, Raisa Blommestijn"
108,Kerstinkopen in supermarkten fors duurder dan vorig jaar ,Voor speciale kerstproducten in de supermarkt betaal je dit jaar fors meer. De prijzen van producten als kerstkransjes en ragout zijn nu ruim 10 procent hoger dan eind 2022. Opvallend is dat veel vlees juist niet in prijs is gestegen., Door Thijs Rösken ,2023-12-16T05:15:01+01:00, Economie ,"Voor speciale kerstproducten in de supermarkt betaal je dit jaar fors meer. De prijzen van producten als kerstkransjes en ragout zijn nu ruim 10 procent hoger dan eind 2022. Opvallend is dat veel vlees juist niet in prijs is gestegen. Half december dook NU.nl weer enkele grote supermarkten in om inkopen te doen richting Kerst. Een beperkte selectie van boodschappen toont de inflatie van het kerstdiner. Eerder schreven we al dat de natuurlijke kerstboom dit jaar zo'n 7 procent duurder is, terwijl de kunstkerstboom juist in prijs is gedaald. Allereerst de kerstkransjes. Een pak van 200 gram verschillende soorten kerstkransjes kost bij Albert Heijn 2,49 euro, 14 procent meer dan eind vorig jaar. En bij Jumbo kost zo'n pak 2,39 euro, zelfs een derde meer dan een jaar eerder. Ook een kerststol is duurder. Bij Jumbo kost een luxe feeststol met amandelspijs van 750 gram nu 3,99 euro. Dat is 50 cent meer dan in 2022. Bij Albert Heijn, PLUS en ALDI is de (vanaf)prijs van die stol precies even hoog, al geven Albert Heijn en ALDI hierop wel nog korting. Albert Heijn rekent dan 1,99 euro en ALDI 2,49 euro. Voor de kerstdis zelf valt op dat veel vlees niet in prijs is gestegen. Dat is een gelukje voor mensen die ouderwets gaan gourmetten. Vleesschotels zijn bij Albert Heijn en Jumbo precies even duur als vorig jaar. Dat geldt ook voor producten als een eendenbout, diamanthaas of kwartels bij Albert Heijn. De ossenhaas en zalm zijn wel in prijs gestegen. Bij Albert Heijn kost een stuk ossenhaas 9,49 euro. De kiloprijs van 67,79 euro ligt 13 procent hoger dan eind vorig jaar. PLUS rekent met 10 euro voor een stuk van 200 gram (49,99 euro per kilo) een veel lagere prijs. Een pakje gerookte zalm van 100 gram kost bij Albert Heijn met 4,49 euro 50 cent meer dan vorig jaar. Jumbo rekent nog steeds 3,99 euro, maar heeft nu een kleinere verpakking (90 gram) in de schappen liggen. PLUS vraagt ook 4,49 euro en ALDI 3,69 euro. Vul je pasteitjes met ragout met Kerst? Blikken kippenragout van 400 gram lagen vorig jaar nog voor 1,39 euro in de schappen. Nu rekenen Albert Heijn en ALDI 1,59 euro. Jumbo en PLUS vragen daar 1,51 euro voor. Een Unox-blik kalfsvleesragout kost net als vorig jaar 1,99 euro. De supermarkt heeft de prijs weliswaar met 30 cent verhoogd, maar geeft nu weer 30 cent korting. Een kleine meevaller bij de kassa is de kruidenboter. Die is, net als gewone roomboter overigens, na forse prijsstijgingen eind vorig jaar nu juist ruim 10 procent goedkoper geworden. Voor 1,25 euro krijg je een pakje van 100 gram bij Albert Heijn, PLUS en ALDI. Jumbo vraagt 1,24 euro. Een wit stokbrood is bij Albert Heijn met 69 cent precies even duur als vorig jaar. Koop je een afbakbaguette? Dan betaal je bij Albert Heijn, Jumbo en PLUS 75 cent voor een pak van 300 gram. Dat is 10 cent (15 procent) duurder dan vorig jaar. Drink je rond de Kerst graag een glas glühwein? Dan krijg je de grootste prijsstijging voor de kiezen. De prijzen van literflessen zijn bij de grootste supermarktketens met ongeveer 31 procent gestegen. Je betaalt ongeveer 80 cent extra bij prijzen variërend van 3,15 tot 3,32 euro. ","Economie, Kerstmis"
109,"Band of Brothers, maar dan in de lucht: de bloedige strijd boven Duitsland ",Vandaag gaat de serie Masters of the Air in première. Deze derde serie van Tom Hanks en Steven Spielberg volgt de moedige vliegers van Amerikaanse bommenwerpers boven Europa tijdens de Tweede Wereldoorlog. Eerder maakten ze al Band of Brothers en The Pacific., Door Joost Nederpelt ,2024-01-26T05:05:53+01:00, Achtergronden ,"Vandaag gaat de serie Masters of the Air in première. Deze derde serie van Tom Hanks en Steven Spielberg volgt de moedige vliegers van Amerikaanse bommenwerpers boven Europa tijdens de Tweede Wereldoorlog. Eerder maakten ze al Band of Brothers en The Pacific. De overlevingskansen op dit soort missies waren klein, kleiner dan in de meeste andere takken van de strijdkrachten. Veel jonge geallieerde piloten, bommenrichters, boordschutters en navigatoren vonden de dood. In Masters of the Air wordt de 100th Bomb Group gevolgd, ook bekend als de 'Bloody Hundredth'. Die naam kreeg het squadron na dodelijke missies vol verliezen in 1943, het eerste jaar van Amerikaanse bombardementen op bezet Europa. De verliezen waren groot, ook doordat de Amerikanen overdag vlogen. Vol in het zicht van de vijand waren de grote viermotorige bommenwerpers een makkelijk doel voor de Duitse luchtafweer en dagjagers. De eigen Amerikaanse jagers kwamen in eerste instantie nauwelijks voorbij de Nederlandse oostgrens. De Britten vlogen toen al wijselijk vooral in het donker, maar de Amerikanen dachten met hun tot de tanden bewapende bommenwerpers dat het ook overdag moest kunnen. Ook omdat ze moeilijke doelen dan wel konden zien en dus raken. Dit besluit werd nooit herzien. In 1943 wist slechts 25 procent van de bemanning binnen het Amerikaanse achtste luchtleger (dat vanuit Engeland actief was) de verplichte 25 missies af te ronden. De andere 75 procent vond de dood, raakte zwaargewond of belandde in krijgsgevangenschap. De allerbloedigste dag was die van de Kasselmissie: niet in 1943, maar op 27 september 1944. Op die dag bezegelde één menselijke fout het lot van 117 landgenoten. Veilig is bombarderen boven bezet gebied in 1944 nog altijd niet. Maar wel veiliger dan in de beginperiode van de Amerikaanse aanwezigheid in Europa. Dat komt vooral door de P-51 Mustang. De actieradius van dit ijzersterke jachtvliegtuig is groot genoeg om de bommenwerpers vrijwel overal te escorteren. Ook naar Kassel, het doel die dag. In de zomer van 1943 hadden de bommenwerpers van de 445th Bombardment Group er deels alleen voor gestaan, maar nu is er bescherming. Toch gaat het mis, en wel in het leidende vliegtuig van de eenheid. Na een paar afhakers telt de groep nog 35 vliegtuigen. Frank Bertram vliegt die dag als navigator. ""Onze groep stond bekend om de dichte formatie waarin we vlogen. Als je dicht bij elkaar vliegt vallen vijandige jagers je niet aan, omdat je een enorme straal aan kogels kunt afvuren. Daarom probeerden ze het niet. Groepen die meer uit elkaar vlogen, waren sitting ducks (een makkelijk doelwit, red.)."" Het leidende toestel, een Consolidated B-24 'Liberator', is uitgerust met radar en dat is die dag vanwege laaghangende bewolking nodig. De Amerikanen zijn dan al in staat om zonder zicht doelen te bombarderen. Dat gaat lang niet altijd goed, maar terugkeren is ook niet echt een optie. In de bommenwerper vooraan zitten drie navigatoren en de commandant van de eenheid. In het bomvolle vliegtuig maakt iemand een fout, die niemand herstelt. Kassel en het hoofddoel, de Henschel-tankfabriek, worden gemist. De eenheid raakt losgekoppeld van de grote stroom van in totaal bijna driehonderd bommenwerpers die op de Duitse stad afgaat. Navigatoren in andere toestellen hebben het wel door, maar krijgen te horen dat ze bij elkaar moeten blijven. Majoor Donald McCoy in het leidende vliegtuig besluit in plaats daarvan een rangeerterrein in Göttingen aan te vallen. Ook dat wordt gemist. ""Onze bommen kwamen neer in een open veld, we hebben waarschijnlijk een paar koeien geraakt"", beschrijft Bertram. Op dat moment is er nog niet veel aan de hand. Wel is de formatie van 35 vliegtuigen het escorte kwijtgeraakt. Die zijn nog bij de grote groep die wel op Kassel afgaat. De 445th Bombardment Group staat er weer alleen voor. Een westelijke koers richting Engeland wordt ingezet. ""Er was geen waarschuwing, niet van onze eigen crew en ook niet van andere vliegtuigen"", herinnert piloot Peter Belitsos zich. Hij vliegt in de B-24 'Texas Rose'. ""Het gebeurde heel snel. Het eerst wat ik merkte, was een schok door het hele toestel. Meteen sloegen er vlammen uit de binnenste motor aan mijn kant. Ik keek op. Vrijwel alle vliegtuigen in mijn zichtveld stonden in brand."" De groep is ten prooi gevallen aan Jagdgeschwaders 3,4 en 300, die eigenlijk onderweg zijn om de grote stroom aan vliegtuigen die wel naar Kassel zijn gegaan te grazen te nemen. Zeker 100 Luftwaffe-jagers nemen de 35 Amerikaanse bommenwerpers onder vuur, die weerloos zijn tegen zo'n enorme overmacht. De Messerschmitts en Focke-Wulfs legen hun kanonnen, terwijl het Amerikaanse escorte nergens te bekennen is. De boordschutters in de bommenwerpers bijten nog wel van zich af, maar kunnen niet voorkomen dat 25 van de 35 B-24's al boven het ondergelegen Seulingswald neerstorten. En dat in een aanval die maar een paar minuten duurt. Dan komen de Mustangs van het escorte alsnog opdraven. Daarmee is alle schade nog niet geleden. Onderweg terug naar Engeland storten nog eens drie toestellen neer in Frankrijk en België. Twee B-24's weten maar net de noodlandingsstrip in het Engelse Manston te bereiken, terwijl nog een toestel vlak bij de thuisbasis in Norfolk neerstort. Slechts 4 van de 35 vliegtuigen bereiken de thuisbasis Tibenham, waar de missie die ochtend was begonnen. Veel bemanningsleden komen al om tijdens het luchtgevecht. William Bruce vliegt bommenwerper 'Bonnie Vee' en realiseert zich dat het tijd wordt om eruit te springen. ""Ik vroeg mijn copiloot om me te helpen met mijn riem. Maar toen hij opstond, werd hij in tweeën geschoten door een 20mm-kanon."" De vliegtuigen worden doorzeefd, vliegen in brand en nemen hun gedode of zwaargewonde bemanning mee naar beneden. Zelfs de Amerikanen die uit hun neerstortende vliegtuigen weten te springen, staat nog van alles te wachten. Meerdere vliegers worden eenmaal op de grond gedood door woedende Duitsers, lynchpartijen vinden plaats. De meeste overlevenden komen in krijgsgevangenschap. Ook daarin maken ze van alles mee. De uit 'Bonnie Vee' ontkomen Bruce wordt op een open wagen door een dorp gereden. ""Het leek wel alsof de halve Duitse bevolking was opgetrommeld. Ze vloekten naar me en raakten me met stenen, stokken, vuisten en alles wat voorhanden was. Uiteindelijk had een agent de 'eer' om me te arresteren. Ik werd opgesloten in een schuur. De mensen bleven stenen door de ramen gooien en op de muren bonken. Ik dacht echt dat ik doodging."" De vliegers wacht ruim een half jaar in krijgsgevangenschap, waarin ze worden verhoord en lange marsen te voet moeten afleggen om aan de bevrijders te ontkomen. Tijdens die marsen worden ze ook doelwit van overvliegende bevriende vliegtuigen. De medegevangenen bestaan uit allerlei andere geallieerden troepen. Het wordt duidelijk dat bijvoorbeeld de Poolse troepen die bij de Slag om Arnhem in handen van de Duitsers zijn gekomen veel slechter worden behandeld. Eten is schaars. Veel vliegers kampen nog met de bij hun laatste missie opgelopen verwondingen. Pas eind april 1945 worden veel van deze kampen bevrijd. Publiciteit voor deze zwarte dag van de 445th Bombardment Group blijft na de oorlog uit. De overlevenden hebben moeite om aandacht te vragen voor wat ze is overkomen. Het is het zwaarste verlies van het Amerikaanse achtste luchtleger, een mislukte missie waar duidelijk niemand in de militaire top trots op is. Overlevende Bertram, in zijn terugblik jaren later: ""Het was ook de slechtste dag die we als groep ooit hadden. En elke dag kon een slechte dag zijn op deze missies, maar niet zoals deze. Het is niet dat ik er vaak aan denk, maar als ik er eenmaal weer in zit, blijft het terugkomen. Dan herbeleef je die dag steeds maar weer."" Masters of the Air bestaat uit negen delen. De eerste twee afleveringen zijn vanaf vandaag te zien op Apple TV. ","Achtergronden, Tweede Wereldoorlog, Europa, Masters, Tom Hanks, Duitsland, Steven Spielberg"
110,Katten eten (te) veel kwetsbare diersoorten en bedreigen biodiversiteit ,"Katten eten wereldwijd meer dan tweeduizend verschillende diersoorten, waarvan honderden op de lijst van kwetsbare soorten staan. Daarmee vormen katten een bedreiging voor de biodiversiteit, waarschuwen onderzoekers in het wetenschappelijk tijdschrift Nature.", Door onze nieuwsredactie ,2023-12-13T08:25:18+01:00, Binnen- en buitenland ,"Katten eten wereldwijd meer dan tweeduizend verschillende diersoorten, waarvan honderden op de lijst van kwetsbare soorten staan. Daarmee vormen katten een bedreiging voor de biodiversiteit, waarschuwen onderzoekers in het wetenschappelijk tijdschrift Nature. De onderzoekers hebben naar eigen zeggen voor het eerst het jaag- en eetgedrag van katten wereldwijd in beeld gebracht. Daaruit blijkt dat katten bijna duizend vogelsoorten, 463 soorten reptielen en nog eens 431 soorten zoogdieren verorberen. Ook staan insecten en amfibieën als kikkers op het menu. In totaal werkt de wereldwijde kattenpopulatie 2.084 diersoorten naar binnen. Dat is volgens de wetenschappers nog een voorzichtige schatting. Van die diersoorten staan 347 op de lijst van kwetsbare diersoorten. De onderzoekers noemen dat ""zorgwekkend"". Ze wijzen erop dat katten al in verband worden gebracht met ruim een kwart van alle gevallen van uitstervende diersoorten wereldwijd. Daarmee behoren katten volgens de onderzoekers tot de ""meest problematische invasieve diersoorten ter wereld"". Het jaag- en eetgedrag van katten is vooral een probleem op eilanden, gaan de onderzoekers verder. Daar eten katten naar verhouding driemaal zoveel kwetsbare en beschermde diersoorten als op het vasteland. Dat komt doordat veel diersoorten op eilanden alleen lokaal voorkomen. De zorgen om het gedrag van katten leidde eerder dit jaar in Nieuw-Zeeland tot het idee voor een wedstrijd katten afschieten. Wilde en verwilderde katten vormen een plaag in het land. Naar schatting doden ze meer dan een miljoen inheemse vogels en tientallen miljoenen niet-inheemse vogels per jaar. Na kritiek van dierenwelzijnsorganisaties ging het plan niet door. ","Binnenland, Buitenland, Wetenschap, Dieren"
111,Roompot mag Landal GreenParks overnemen na verkoop deel vakantieparken ,Vakantieparkketen Roompot mag Landal GreenParks overnemen na de verkoop van dertig vakantieparken aan concurrent Dormio Group. Dat heeft de Autoriteit Consument &amp; Markt (ACM) woensdag bekendgemaakt., Door onze economieredactie ,2023-04-12T12:21:36+02:00, Economie ,"Vakantieparkketen Roompot mag Landal GreenParks overnemen na de verkoop van dertig vakantieparken aan concurrent Dormio Group. Dat heeft de Autoriteit Consument & Markt (ACM) woensdag bekendgemaakt. De overname van Landal door Roompot werd in juni 2021 aangekondigd. Landal GreenParks heeft ruim honderd vakantieparken in onder meer België, Duitsland, Nederland en Zwitserland. Het aanbod bij Roompot bestaat uit meer dan tweehonderd parken en vakantielocaties in verschillende landen. Bij de twee bedrijven samen werken ruim vijfduizend mensen. Toezichthouder ACM zegt kritisch naar de deal te hebben gekeken. Door het samengaan van de bedrijven zou een vrij dominante partij ontstaan op de vakantieparkenmarkt. ""Vakantieparken zijn populair onder vakantiegangers en belangrijk in de recreatiesector. Omdat er een te grote partij dreigde te ontstaan, konden we deze overname niet zomaar goedkeuren"", zegt bestuursvoorzitter Martijn Snoep van ACM. ""Doordat er nu een flink aantal vakantieparken naar Dormio gaat, versterken we de concurrentie. Dat is goed voor prijs, kwaliteit en innovatie in deze sector."" ","Economie, Vakanties, Consument, Landal Greenparks, Roompot, Acm, Dormio Group"
112,Nederlands racetalent Maya Weug (19) rijdt namens Ferrari in F1 Academy ,Maya Weug rijdt komend seizoen namens Ferrari in de F1 Academy voor vrouwelijke racetalenten. De negentienjarige coureur heeft een Nederlandse vader en een Belgische moeder en is opgegroeid in Spanje., Door Joost Nederpelt ,2024-01-18T12:27:45+01:00, Formule 1 ,"Maya Weug rijdt komend seizoen namens Ferrari in de F1 Academy voor vrouwelijke racetalenten. De negentienjarige coureur heeft een Nederlandse vader en een Belgische moeder en is opgegroeid in Spanje. Weug is al sinds 2021 onderdeel van de jeugdopleiding van Ferrari. Afgelopen seizoen kwam ze in actie in het Formula Regional European Championship, waarin ze meerdere keren punten pakte en als zeventiende eindigde in het eindklassement. De F1 Academy bestaat sinds 2023 en is opgericht door de Formule 1 zelf, als opvolger van de inmiddels verdwenen W Series. Alle tien Formule 1-teams steunen een rijder in deze klasse, die dus ook in de kleuren van dat team rijden. Weug rijdt dus in een auto in de Ferrari-kleuren, al wordt haar inschrijving gerund door het gerenommeerde Italiaanse Prema-team. Het doel van Weug is om vooraan te rijden in de F1 Academy. ""Ik heb veel zin om dit seizoen te beginnen. Werken met een hoog aangeschreven team als Prema zal een interessante ervaring zijn. Het is een grote eer om Ferrari te vertegenwoordigen, zeker op een interessant podium als de F1 Academy. We zijn hard aan het werk om zo goed mogelijk voorbereid te zijn."" De F1 Academy staat onder leiding van Susie Wolff, de vrouw van Mercedes-teambaas Toto Wolff. Het doel van de raceklasse is om vrouwelijke coureurs te ondersteunen richting de hogere opstapklassen onder de Formule 1, zoals de Formule 3 en de Formule 2. De F1 Academy rijdt met auto's van Formule 4-niveau. Weug komt onder meer in actie tijdens de Nederlandse Grand Prix op Zandvoort op 24 en 25 augustus. De F1 Academy rijdt verder in het voorprogramma van de koningsklasse, beginnend in Saoedi-Arabië op 8 en 9 maart. Verder worden ook Miami, Barcelona, Singapore, Qatar en Abu Dhabi aangedaan. ","Formule 1, Ferrari, Maya Weug, Academy, Spanje"
113,Sensatie op 500 meter: Velzeboer en Poutsma pakken allebei wereldbekergoud ,Shorttracksters Xandra Velzeboer en Selma Poutsma hebben zondag allebei goud gewonnen op de 500 meter bij de wereldbekerwedstrijden in Seoel. De fotofinish wees uit dat ze tegelijkertijd de streep waren gepasseerd. Het duo pakte daarna ook goud op de vrouwenrelay., Door onze sportredactie ,2023-12-17T08:24:23+01:00, Schaatsen ,"Shorttracksters Xandra Velzeboer en Selma Poutsma hebben zondag allebei goud gewonnen op de 500 meter bij de wereldbekerwedstrijden in Seoel. De fotofinish wees uit dat ze tegelijkertijd de streep waren gepasseerd. Het duo pakte daarna ook goud op de vrouwenrelay. De 24-jarige Poutsma begon ijzersterk en had een ruime voorsprong op de rest. De twee jaar jongere Velzeboer kende een dramatische start en moest een grote achterstand goedmaken op haar landgenote. Na 43,128 seconden kwamen beide shorttracksters tegelijkertijd over de finish. De drie andere finalisten uit China kwamen er niet aan te pas. Wang Ye completeerde het podium met een tijd van 43,411 seconden. Het is voor Poutsma de eerste keer dat ze goud verovert op een individuele afstand bij een wereldbekerwedstrijd. Poutsma werd vorige week in Peking nog tweede achter Velzeboer, die regerend wereldkampioen is op de 500 en 1.000 meter. Velzeboer en Poutsma veroverden kort na de 500 meter ook goud met Nederland op de vrouwenrelay. Samen met Yara van Kerkhof en Diede van Oorschot hielden zij Zuid-Korea (zilver) en China (brons) achter zich. Het was de derde wereldbekerzege op rij voor de vrouwenploeg. Velzeboer en Poutsma waren zaterdag met Jens van 't Wout, Teun Boer en Kay Huisman ook al de beste op de gemengde aflossing. Velzeboer schaatste op de 1.000 meter naar het brons. Bij de mannenrelay moest Nederland genoegen nemen met zilver achter China. Italië eindigde aanvankelijk als tweede, maar werd na de race gediskwalificeerd. Op individuele basis greep Itzhak de Laat naast een medaille. Hij eindigde als vierde in de finale op de 1.500 meter. ","Schaatsen, Wb Shorttrack, Shorttrack, Wereldbeker Shorttrack, Xandra Velzeboer, Selma Poutsma, Seoel"
114,"Twee mannen neergestoken in discotheek Lemele, drie verdachten opgepakt ",Bij een steekpartij in een discotheek in het Overijsselse Lemele zijn twee mannen zwaargewond geraakt. De politie heeft drie verdachten aangehouden. De betrokkenen waren allen bezoekers van discotheek Zaal Dijk., Door onze nieuwsredactie ,2023-12-17T11:20:36+01:00, Binnenland ,"Bij een steekpartij in een discotheek in het Overijsselse Lemele zijn twee mannen zwaargewond geraakt. De politie heeft drie verdachten aangehouden. De betrokkenen waren allen bezoekers van discotheek Zaal Dijk. De steekpartij vond kort na sluitingstijd plaats op de Dominee Berkhofweg, een straat naast de uitgaansgelegenheid. Dat bevestigt een woordvoerder van de politie na berichtgeving door RTV Oost. De slachtoffers zouden in hun buik zijn gestoken. Het gaat om twee mannen van achttien en negentien jaar. Beide slachtoffers komen uit Westerhaar-Vriezenveensewijk. Verschillende hulpdiensten kwamen ter plaatse. Er werden onder meer twee traumahelikopters opgeroepen. De slachtoffers zijn met spoed naar een ziekenhuis in Zwolle gebracht. Ongeveer een kwartier na de steekpartij werden in de buurt van Ommen drie personen in een auto aangehouden. De verdachten zijn een man van negentien uit Coevorden, een achttienjarige man uit Emmen en een jongen van zestien uit Coevorden. In de auto vond de politie een mes. De aanleiding van het steekincident wordt nog onderzocht. ","Binnenland, Lemele"
115,Hogere temperaturen zorgen ervoor dat we harder gaan praten ,"De gemiddelde omgevingstemperatuur heeft invloed op hoe hard we praten. Over het algemeen zijn talen in warmere streken luider dan die in koudere gebieden, blijkt uit nieuw taalonderzoek.", Door Linda van Beest ,2023-12-06T09:02:24+01:00, Wetenschap ,"De gemiddelde omgevingstemperatuur heeft invloed op hoe hard we praten. Over het algemeen zijn talen in warmere streken luider dan die in koudere gebieden, blijkt uit nieuw taalonderzoek. Gesproken taal wordt als geluidsgolven door de lucht overgedragen. De eigenschappen van de lucht om ons heen zijn daarom van invloed op hoe we praten en horen. ""Aan de ene kant vormt de droogte van koude lucht een uitdaging voor de productie van geluiden. Daarvoor zijn trillingen van de stembanden nodig. Aan de andere kant heeft warme lucht de neiging om geluiden te beperken, waardoor geluid minder ver draagt"", leggen de onderzoekers uit. We gaan harder praten, omdat de draagwijdte van de klank bij warme lucht kleiner is. Dat blijkt uit onderzoek van linguïsten van over de hele wereld dat dinsdag in het wetenschappelijke tijdschrift PNAS Nexus is gepubliceerd. Talen die dichter bij de evenaar worden gesproken, hebben een kleinere draagwijdte dan de talen die verder van de evenaar voorkomen. Veel Afrikaanse talen komen overeen met met de talen in Australië en Nieuw-Zeeland. De Salishtalen, een groep van 23 talen die in het noordwesten van Noord-Amerika worden gesproken, hebben de grootste draagwijdte. De sprekers van deze talen praten daardoor gemiddeld zachter dan mensen die andere talen spreken. ""Er is een duidelijk verband tussen de draagwijdte van geluid en de gemiddelde jaartemperatuur"", schrijft hoofdonderzoeker Søren Wichmann. Toch zijn er volgens de wetenschappers een paar uitzonderingen. Sommige talen in Midden-Amerika en het zuidoosten van Azië dragen wel ver, terwijl ze in zeer warme gebieden worden gesproken. Hieruit kun je volgens de onderzoekers opmaken dat het effect van temperatuur op de draagwijdte van taalklanken zich over langere tijd ontwikkelt. In het onderzoek is een grote database gebruikt om de invloed van klimaat op het volume van taal te testen. Die database bevat de basiswoordenschat van 5.293 talen en wordt voortdurend uitgebreid. Dit onderzoek is belangrijk om inzicht te krijgen in verschillende samenlevingen en bijvoorbeeld meer over migratie te weten te komen. ""Als talen zich aanpassen aan hun omgeving in een langzaam proces dat duizenden jaren duurt, dan bevatten ze ook aanwijzingen over de omgeving van de voorgangertalen"", legt Wichmann uit. Wetenschappers kunnen dan processen uit het verleden reconstrueren op basis van taal. ",Wetenschap
116,Debbie de Jong uit B&B Vol liefde schrijft boek over haar leven in Spanje ,"Debbie de Jong gaat haar eigen boek uitbrengen. In Huis vol liefde schrijft de voormalig televisieproducent over haar leven in Spanje, waar ze sinds 2005 twee bed and breakfasts bestiert.", Door Danja Koeleman ,2023-12-12T06:55:24+01:00, Boek & Cultuur ,"Debbie de Jong gaat haar eigen boek uitbrengen. In Huis vol liefde schrijft de voormalig televisieproducent over haar leven in Spanje, waar ze sinds 2005 twee bed and breakfasts bestiert. De B&B-houdster vertelt in het boek over haar carrière in de televisiewereld en waarom ze besloot om naar Spanje te verhuizen om daar een eigen onderneming te beginnen. Ook blikt de 63-jarige De Jong samen met haar vriend Paul terug op de opnames van B&B Vol liefde. De twee leerden elkaar tijdens het programma kennen en hebben nog steeds een relatie. Het verhaal van De Jong wordt omlijst met foto's en tips. Zo deelt ze haar favoriete recepten, stylingadviezen en haar favoriete plekjes aan de Costa Brava. Huis vol liefde verschijnt op 4 juni 2024 bij uitgeverij Spectrum. Kort daarna gaat het vierde seizoen van B&B Vol liefde van start. De winterse editie van het populaire datingprogramma, Winter Vol liefde, begint maandag. ","Boek & Cultuur, Boeken, Media, Cultuur, B&b Vol Liefde, Spanje, Debbie De Jong"
117,FC Barcelona wint ondanks fraaie pass Frenkie de Jong ook niet van Valencia ,FC Barcelona heeft zaterdag voor de derde keer op rij niet gewonnen. De Catalanen kwamen ondanks een prachtige pass van Frenkie de Jong niet verder dan 1-1 in het La Liga-duel met Valencia., Door onze sportredactie ,2023-12-16T18:48:27+01:00, Voetbal ,"FC Barcelona heeft zaterdag voor de derde keer op rij niet gewonnen. De Catalanen kwamen ondanks een prachtige pass van Frenkie de Jong niet verder dan 1-1 in het La Liga-duel met Valencia. Barcelona incasseerde in de vorige competitiewedstrijd tegen Girona (2-4) en het Champions League-duel met Antwerp (3-2) zeven treffers en was in Valencia ook dicht bij een vroege achterstand. Valencia-aanvaller Roman Yaremchuk dwong keeper Iñaki Peña met een schot uit de draai tot een knappe redding. Robert Lewandowski was namens Barcelona gevaarlijk met een acrobatische volley. De Jong, die tegen Royal Antwerp door ziekte ontbrak, was in de 55e minuut belangrijk bij de 1-0 van Barcelona. De middenvelder vond Raphinha met een schitterende pass achter de verdediging en de Braziliaan bood João Félix een niet te missen kans (0-1). Hugo Guillamón bracht Valencia twintig minuten voor tijd met een mooi schot in de kruising weer op gelijke hoogte. Ferran Torres en Raphinha misten in het vervolg nog grote kansen namens Barcelona en zo bleef het 1-1 in Mestalla. Met het punt neemt Barcelona de derde plaats over van Atlético Madrid, dat eerder op de dag in Bilbao met 2-0 van Athletic Club verloor. De Catalanen hebben 35 punten, 6 punten minder dan koploper Girona en 4 punten minder dan Real Madrid. De drie concurrenten van Barcelona hebben wel een wedstrijd minder gespeeld. Atlético Madrid had opvallend weinig in te brengen tegen Athletic Club. Het was dan ook terecht dat Gorka Guruzeta vlak na rust de score opende. Hij schoot de 1-0 binnen na een afgeslagen hoekschop. Voor rust had Oihan Sancet vanaf de strafschopstip nog verzuimd de score te openen. Kort na het openingsdoelpunt kwam Memphis bij Atlético binnen de lijnen, maar de Oranje-international kon een nederlaag niet voorkomen. Nico Williams gooide de wedstrijd zo'n dertig minuten voor het laatste fluitsignaal in het slot met een fraai geplaatst schot. Eerder op de dag eindigde de kelderkraker tussen Celta de Vigo en Granada in 1-0. Voormalig FC Groningen-spits Strand Larsen eiste de hoofdrol voor zich op door na twintig minuten een fraai doelpunt te maken. De bal bleef na een corner liggen, waarna hij bedacht om de bal met zijn hak binnen te werken. Het was voor Strand Larsen zijn zesde competitiedoelpunt van het seizoen. Hij redde vorige week met een doelpunt ook nog een punt tegen Cádiz. De winst van Granada betekende voor Celta de Vigo pas de tweede driepunter van het seizoen. ","Voetbal, Atlético Madrid, Athletic Club, Memphis Depay, La Liga, Fc Barcelona, Frenkie De Jong, Valencia"
118,Londen gebruikt illegaal verkregen gegevens om Europeanen te beboeten ,"Sinds de Brexit mogen Europese bedrijven en overheden persoonlijke gegevens niet meer delen met organisaties in Groot-Brittannië. Desondanks heeft Londen honderdduizenden boetes naar Europeanen gestuurd op basis van illegaal verkregen persoonsgegevens, onthult de Britse krant The Guardian.", Door Tim Wijkman-van Aalst ,2024-01-26T10:04:46+01:00, Tech ,"Sinds de Brexit mogen Europese bedrijven en overheden persoonlijke gegevens niet meer delen met organisaties in Groot-Brittannië. Desondanks heeft Londen honderdduizenden boetes naar Europeanen gestuurd op basis van illegaal verkregen persoonsgegevens, onthult de Britse krant The Guardian. Een Brits incassobureau heeft via tussenpersonen in Europa de gegevens van honderdduizenden Europeanen kunnen achterhalen om boetes te kunnen sturen. Vanwege de Brexit hadden die gegevens nooit met het incassobureau gedeeld mogen worden. The Guardian spreekt van een groot datalek. Tussenpersonen van het incassobureau in Nederland, België, Duitsland, Italië, Frankrijk en Spanje hebben gegevens van Europeanen doorgespeeld aan het Britse incassobureau Euro Parking Collection. Die organisatie int boetes voor het rijden in de milieuzones in en rond Londen. Rijden in die milieuzones is alleen toegestaan na betaling van een milieubelasting. Europese automobilisten en vrachtwagenchauffeurs moeten zich daarvoor twee weken voor hun rit aanmelden op de website van Transport for London (TfL). Wie zich niet vooraf aanmeldt of fouten maakt bij de aanmelding of betaling, riskeert flinke boetes. Overal in Londen wordt met camera's met kentekenherkenning gecontroleerd of de milieubelasting is betaald. Boetes voor overtredingen kunnen oplopen tot ruim 2.000 pond (2.344 euro) voor personenauto's en soms tot 25.000 pond voor vrachtwagens. Maar sinds de Brexit krijgen Britse overheidsorganisaties en incassobureaus geen toegang meer tot de kentekenregisters van Europese lidstaten om boetes te kunnen versturen. Dat maakt het moeilijk om Europeese overtreders te beboeten. Toch hebben de afgelopen jaren honderdduizenden Europeanen boetes uit Londen ontvangen. Om die boetes te kunnen versturen werkte het incassobureau Euro Parking Collection met tussenpersonen in de Europese Unie, waaronder bijvoorbeeld gerechtsdeurwaarders. Die tussenpersonen hebben wel toegang tot de kentekenregisters van Europese lidstaten. Vervolgens zijn die gegevens illegaal doorgespeeld naar het incassobureau. Doordat de boetes zijn verstuurd op basis van illegaal verkregen gegevens, moet Londen waarschijnlijk een streep halen door honderdduizenden boetes die naar Europeanen zijn gestuurd. Nederlandse- en Franse beroepschauffeurs zijn al naar de rechter gestapt om de boetes van tafel te krijgen. De Belgische Gegevensbeschermingsautoriteit is een onderzoek gestart naar hoe de gegevens van Belgen in handen zijn gekomen van Euro Parking Collection. Eerder werd al een Belgische gerechtsdeurwaarder geschorst voor het illegaal doorspelen van persoonsgegevens aan het incassobureau. Europese lidstaten mogen alleen persoonlijke gegevens van Europeanen delen als er sprake is van een strafbaar feit. Overtredingen in milieuzones vallen onder het civiele recht. Daarvoor mogen geen gegevens met Groot-Brittannië gedeeld worden. ","Tech, Privacy, Milieu, Co2-uitstoot, Avg, Brexit, Groot-brittannië, Londen, The Guardian"
119,List van Spitse bezorgt Ajax bijzondere prestatie: 'Ik dacht: dit is het moment' ,Sherida Spitse kon haar geluk dinsdag niet op nadat ze met Ajax de kwartfinales van de Champions League had bereikt. Met een list bezorgde ze Ajax in de slotminuten de winnende treffer., Door Laurine Slingerland ,2024-01-30T23:38:20+01:00, Voetbal ,"Sherida Spitse kon haar geluk dinsdag niet op nadat ze met Ajax de kwartfinales van de Champions League had bereikt. Met een list bezorgde ze Ajax in de slotminuten de winnende treffer. Op het eerste oog leek de beslissende 2-1 van Ajax in de 85e minuut een ongelukkige eigen goal. Spitse nam de corner en de bal belandde via een Roma-verdediger in het doel. Toch zat er een goed uitgedacht plan achter, legde Spitse uit. ""Ik heb er met mijn tactisch analist over gesproken. Hij zei dat ik altijd vanaf de middenlijn moet proberen te scoren, maar ook eens vanuit de corner. Ik dacht: dit is het moment."" ""Ik schoof iedereen voor de keeper, want het is heel vervelend voor de keeper als je geen zicht hebt. Als ik de bal dan de juiste snelheid en richting meegeef kan hij er zo invliegen. Dan zit er misschien nog een speler aan, maar je moet wel echt op die manier trappen. Anders heb je geen kans"", zei de 33-jarige aanvoerder. Door de zege op AS Roma verzekerde Ajax zich van een positie bij de eerste twee in de groep en daarmee een plek in de kwartfinales. Dat hadden de Amsterdamse vrouwen nooit eerder gepresteerd. Voor de camera van de NOS moest Spitse vechten tegen de tranen. ""Het is bizar"", zei ze even later tegen NU.nl. ""Hier leef ik voor en doe ik alles voor. Ik zet hier heel veel voor opzij. Ik ben naar Ajax gekomen om prijzen te pakken, maar ook om in de Champions League verder te komen en het op het hoogste podium te laten zien. Als dat lukt, dan komt daar wel emotie bij kijken. Ik ben enorm trots."" Ajax neemt het in de kwartfinales op tegen FC Barcelona, Olympique Lyonnais of Chelsea. De loting is op dinsdag 6 februari in Nyon. ","Voetbal, Ajax Vrouwen, Sherida Spitse"
120,Ternauwernood akkoord op klimaattop: dit zijn de belangrijkste afspraken ,"De klimaattop in Dubai is woensdag in 'blessuretijd' afgesloten met een akkoord. Maar wat staat daar nou écht in over fossiele brandstoffen, het verminderen van de uitstoot en klimaatfinanciering voor arme landen?", Door Jeroen Kraan ,2023-12-13T14:47:25+01:00, Klimaat ,"De klimaattop in Dubai is woensdag in 'blessuretijd' afgesloten met een akkoord. Maar wat staat daar nou écht in over fossiele brandstoffen, het verminderen van de uitstoot en klimaatfinanciering voor arme landen? De aandacht ging in Dubai vooral naar de paragraaf met energiemaatregelen. Duidelijk is dat de wereld niet op koers ligt om de opwarming van de aarde te beperken tot 1,5 graden. In de energieparagraaf moest komen te staan hoe landen daar verandering in moeten brengen. Ruim honderd landen wilden dat er duidelijke taal zou komen over het stoppen met fossiele brandstoffen, iets wat op de 27 eerdere klimaattoppen altijd ontbrak. Maar olie-exporterende landen waren fel tegen teksten over het 'uitfaseren' van fossiele brandstoffen. Daarom hebben de Europese Unie en haar bondgenoten uiteindelijk niet helemaal hun zin gekregen. De slottekst spreekt niet over een phase-out van fossiele brandstoffen, maar over een geleidelijke overstap (transition away). Bovendien hoeft die transitie alleen plaats te vinden in het energiesysteem, zoals in elektriciteitscentrales, auto's of staalfabrieken. Fossiele grondstoffen - bijvoorbeeld om plastic te maken - lijken te zijn uitgezonderd. Een andere belangrijke belofte in de energieparagraaf is het verdriedubbelen van de wereldwijde hoeveelheid groene energie in 2030. Ook moeten we dan veel efficiënter omgaan met energie, waardoor we minder hoeven op te wekken. Volgens het Internationaal Energieagentschap zijn die twee elementen essentieel om op een pad naar 1,5 graden te blijven. Verder wordt afgesproken dat landen fossiele brandstoffen mogen blijven inzetten met gebruik van CO2-opslag. Het gaat dan wel ""met name"" om sectoren waar geen goede alternatieven bestaan, zoals cementproductie. Ook andere technieken moeten volgens de tekst snel worden doorontwikkeld:  Innovatieve brandstoffen die geen of weinig uitstoot veroorzaken Kernenergie Uitstootvrije auto's en de bijbehorende laadinfrastructuur  Landen worden niet verplicht om al die technologieën in te zetten. Maar de energieparagraaf maakt wel duidelijk dat ze allemaal nodig zijn, en roept landen op eraan bij te dragen. Volgens critici is dat te vrijblijvend, maar in het VN-proces is het niet ongebruikelijk dat afspraken op die manier worden gemaakt. Belangrijk is ook dat expliciet wordt benoemd dat de uitstoot van broeikasgassen in 2030 met 43 procent moet zijn gedaald ten opzichte van 2019. Vijf jaar later moet dat al 60 procent zijn, met als einddoel netto-nul uitstoot in 2050. Die scherpe uitstootdaling moet ervoor zorgen dat het 1,5 gradendoel in zicht blijft. De afspraken uit Dubai moeten weer worden gebruikt als input voor de nieuwe nationale klimaatplannen van alle 198 aangesloten landen. In de komende twee jaar moet elk land zo'n plan indienen met een uitstootdoel voor het jaar 2035 en maatregelen om dat doel te halen. In het akkoord van Dubai staat ook dat landen worden ""aangemoedigd"" hun volgende klimaatplannen completer te maken dan de vorige ronde. Eerder ging het in sommige gevallen alleen over het investeren in hernieuwbare energie, maar nu is de bedoeling dat alle sectoren van de economie worden meegenomen. Ook worden landen opgeroepen hun doelen in lijn te houden met het 1,5 gradendoel, wat nu nog lang niet altijd het geval is. In hoeverre landen dit ook echt doen, zal over twee jaar blijken. Een ander belangrijk onderwerp in Dubai was klimaatadaptatie, het aanpassen aan een warmere planeet. Er zijn wereldwijde doelen opgesteld die in 2030 gehaald moeten zijn. Water- en voedselsystemen moeten bijvoorbeeld beter bestand worden gemaakt tegen droogte. Verder moeten landen hun bevolking beter beschermen tegen gezondheidsrisico's door klimaatverandering. Ook infrastructuur en cultureel erfgoed moeten worden beschermd. In nationale adaptatieplannen moeten landen omschrijven hoe klimaatverandering hun land bedreigt en wat ze daaraan gaan doen. Het is moeilijk om meetbare doelen op te stellen voor klimaatadaptatie, zoals er een temperatuurdoel is voor het tegengaan van klimaatverandering. Landen gaan de komende twee jaar samenwerken om dat toch te proberen, zodat men kan bijhouden welke voortgang wordt geboekt. De klimaattop in Dubai begon al met een belangrijk akkoord, over het oprichten van een klimaatschadefonds. Inmiddels is ruim 700 miljoen euro toegezegd. Het klimaatschadefonds komt naast bestaande fondsen voor het tegengaan van klimaatverandering en voor klimaatadaptatie. Rijke landen hebben in 2009 toegezegd om vanaf 2020 minstens 100 miljard dollar beschikbaar te stellen voor klimaatmaatregelen in arme landen. Ontwikkelingslanden zijn gefrustreerd omdat dat niet op tijd is gelukt. Toch is daar in Dubai niets aan gedaan. Dat heeft ook te maken met de planning voor de klimaattop van volgend jaar, in Azerbeidzjan. Daar moet een akkoord worden bereikt over een nieuw doel voor internationale klimaatfinanciering. In Dubai is nu officieel erkend dat er jaarlijks biljoenen dollars nodig zijn om de wereldwijde klimaattransitie in goede banen te leiden. Het geeft een opzet voor een spannende top in 2024. Dan moet worden beantwoord hoeveel klimaatfinanciering er in de komende jaren nodig is, en wie dat moet ophoesten. ","Klimaat, Klimaattop, Dubai, Ternauwernood"
121,In 2026 komt helft van stroom uit duurzame energiebronnen en kernreactoren ,"De CO2-uitstoot bij de opwekking van energie zal wereldwijd afnemen. Dat komt doordat we daarvoor steeds meer windturbines, zonnepanelen, waterkrachtcentrales en kernreactoren gebruiken. In 2026 komt bijna de helft van alle stroom uit duurzame bronnen of kernreactoren, verwacht energieagentschap IEA.", Door onze economieredactie ,2024-01-24T11:05:53+01:00, Economie ,"De CO2-uitstoot bij de opwekking van energie zal wereldwijd afnemen. Dat komt doordat we daarvoor steeds meer windturbines, zonnepanelen, waterkrachtcentrales en kernreactoren gebruiken. In 2026 komt bijna de helft van alle stroom uit duurzame bronnen of kernreactoren, verwacht energieagentschap IEA. In 2023 kwam ongeveer 40 procent van alle opgewekte energie uit een duurzame bron of kernreactor. Nu is steenkool nog de belangrijkste bron voor de opwekking van stroom. In de komende jaren worden veel windturbines, zonneparken en waterkrachtcentrales bijgebouwd. Daarnaast zal bijvoorbeeld Frankrijk extra kernenergie produceren en worden in Japan enkele reactoren weer opgestart. Daardoor gaat de CO2-uitstoot omlaag. In Europa en de Verenigde Staten nam de stroomvraag in 2023 af, maar wereldwijd was er wel een stijging te zien. Het Internationaal Energieagentschap (IEA) verwacht een verdere toename in de komende jaren. 85 procent van die extra vraag komt uit opkomende landen. Het is opvallend dat de vraag naar elektriciteit in Afrika al bijna dertig jaar niet is toegenomen, blijkt uit het IEA-rapport. De groeiende vraag naar stroom kan volgens de IEA de komende drie jaar worden opgevangen met de extra productie van duurzame energie. IEA-directeur Fatih Birol noemt dat bemoedigend, aangezien de energiesector nu de grootste uitstoter van CO2 is. ","Economie, Energie, Klimaat, Iea"
122,Janke Dekker liep PTSS op door 'trial by media' echtgenoot Tom Egbers ,"Janke Dekker heeft PTSS opgelopen door de ""trial by media"" waar haar man Tom Egbers volgens haar mee te maken kreeg. De actrice en oud-voorzitter van meldpunt Mores schreef er een theatervoorstelling over, waarin ze terugblikt op de zaak.", Door onze entertainmentredactie ,2024-01-27T13:54:36+01:00, Achterklap ,"Janke Dekker heeft PTSS opgelopen door de ""trial by media"" waar haar man Tom Egbers volgens haar mee te maken kreeg. De actrice en oud-voorzitter van meldpunt Mores schreef er een theatervoorstelling over, waarin ze terugblikt op de zaak. ""Door dit hele gedoe is er bij mij PTSS geconstateerd"", vertelt Dekker zaterdag in Trouw. ""De voorstelling is de eerste stap die ik zet. Als ik weer wil leven, moet ik mensen weer vertrouwen en ze in de ogen durven kijken. Ik blijf vechten voor een veilige werkvloer."" De actrice noemt het stuk ""een persoonlijke zoektocht naar hoe te overleven"". ""Ik noem geen namen, ben niet bezig mijn recht te halen. Ik trek het naar iets universeels."" Als voorzitter van Mores waarschuwde Dekker vóór de zaak rond haar echtgenoot al voor trial by media, waarbij een bekende persoon al wordt veroordeeld door het publiek voordat een rechter een oordeel heeft geveld. ""Je moet je echt afvragen wat het maatschappelijke doel is om mensen zo te beschadigen"", zegt Dekker. ""Kijk, bij Studio Sport heeft Tom ook veel meegemaakt wat niet prettig was. De druk daar is te hoog. Met te weinig mensen moeten ze steeds meer doen. Die problemen spelen ook bij andere omroepen, bij kranten, ziekenhuizen en andere organisaties. De veiligheid bij Studio Sport is echt niet gegarandeerd als Tom Egbers nooit meer op de redactie komt. Zo'n cultuur zit in het bedrijf."" De Volkskrant publiceerde in maart 2023 een artikel over wangedrag op de redactie van NOS Sport. Egbers is een van de grote namen die worden beschuldigd van grensoverschrijdend gedrag. De NOS stelde daarna dat Egbers ""een paar maanden"" niet op televisie te zien zou zijn. Sindsdien heeft de NOS geen updates meer verstrekt over de status van Egbers. Dekker trad vanwege de beschuldigingen aan het adres van haar man af als voorzitter van Mores, het meldpunt voor wangedrag in de culturele sector. ","Achterklap, Tom Egbers, Janke Dekker"
123,Jennifer Aniston in eerste interview na overlijden Perry: 'Hij was gelukkig' ,"Jennifer Aniston hoopt dat haar Friends-collega en goede vriend Matthew Perry herinnerd zal worden als ""een man die een goed leven heeft geleid en anderen hielp"". Dat zegt de actrice in haar eerste interview na zijn overlijden tegen Variety.", Door onze entertainmentredactie ,2023-12-11T20:06:09+01:00, Achterklap ,"Jennifer Aniston hoopt dat haar Friends-collega en goede vriend Matthew Perry herinnerd zal worden als ""een man die een goed leven heeft geleid en anderen hielp"". Dat zegt de actrice in haar eerste interview na zijn overlijden tegen Variety. Volgens Aniston is dat de manier waarop haar goede vriend graag herinnerd zou willen worden. Over de laatste periode van zijn leven, zegt ze: ""Hij was gelukkig en gezond. Hij was gestopt met roken en werkte hard aan zijn conditie."" Aniston had de ochtend van zijn overlijden nog app-contact met de acteur. ""Hij had geen pijn. Hij had het niet zwaar."" Alle reacties op het overlijden van Perry noemt de Friends-actrice ""zo mooi"". ""Ik hoop dat hij weet dat er van hem werd gehouden. Ik mis hem heel erg. We missen hem allemaal. Tjonge, wat heeft hij ons hard laten lachen."" Perry overleed in oktober op 54-jarige leeftijd. Hij werd vooral bekend door zijn rol als Chandler Bing in de hitserie Friends naast Aniston, David Schimmer, Courteney Cox, Matt LeBlanc en Lisa Kudrow. In 2022 bracht Perry zijn memoires uit: Friends, Lovers and the Big Terrible Thing: a Memoir. Daarin vertelt hij onder meer over zijn jarenlange strijd met drank- en drugsverslaving. ","Achterklap, Jennifer Aniston, Friends, Matthew Perry"
124,Jaarlijks overstappen naar een andere internetprovider loont ,"Door jaarlijks van internetaanbieder te wisselen, kun je volgens de Autoriteit Consument &amp; Markt (ACM) tot 18 euro besparen op je maandelijkse internetkosten. De toezichthouder ziet nog voldoende concurrentie in de telecommarkt, maar gaat strenger controleren.", Door Tim Wijkman-van Aalst ,2023-12-13T15:42:59+01:00, Tech ,"Door jaarlijks van internetaanbieder te wisselen, kun je volgens de Autoriteit Consument & Markt (ACM) tot 18 euro besparen op je maandelijkse internetkosten. De toezichthouder ziet nog voldoende concurrentie in de telecommarkt, maar gaat strenger controleren. Telecom- en internetaanbieders lokken volgens de ACM nieuwe klanten met hoge kortingen. Daardoor ben je in het eerste jaar van je abonnement tot 18 euro per maand goedkoper uit bij een andere provider dan wanneer je bij je eigen internetprovider blijft. Door jaarlijks over te stappen, kun je volgens de toezichthouder iedere keer weer gebruikmaken van de kortingen voor nieuwe klanten. ""Op dit moment zien we verschillende aanbieders die hoge kortingen aan nieuwe klanten geven"", zegt ACM-bestuurslid Manon Leijten. ""Voor consumenten geldt dat het de moeite waard is om jaarlijks te kijken of het huidige abonnement nog wel de beste prijs en snelheid biedt."" Door de vele promoties voor nieuwe klanten ziet de toezichthouder nog voldoende concurrentie op de telecommarkt. Maar dat is volgens Leijten geen vanzelfsprekendheid. Daarom gaat de ACM jaarlijks onderzoeken of er nog genoeg concurrentie is. In een zogenoemde marktanalyse controleert de waakhond of bijvoorbeeld KPN en Glaspoort zich houden aan de afspraak om hun glasvezelnetwerken open te stellen voor andere telecomaanbieders. Daarnaast controleert de ACM of de uitrol van glasvezel wordt gerealiseerd door verschillende partijen. De toezichthouder zegt daarnaast extra scherp te zijn op overnames in de telecomsector. Die kunnen volgens de ACM de concurrentie verminderen. ","Tech, Internet, Kpn, Autoriteit Consument & Markt, Vodafoneziggo, Acm"
125,"Monique Westenberg feliciteert André Hazes: 'Fijne verjaardag, forever love' ",André Hazes viert zondag zijn dertigste verjaardag. Zijn vriendin Monique Westenberg feliciteert hem op Instagram met een uitgebreid bericht., Door onze entertainmentredactie ,2024-01-21T13:59:13+01:00, Achterklap ,"André Hazes viert zondag zijn dertigste verjaardag. Zijn vriendin Monique Westenberg feliciteert hem op Instagram met een uitgebreid bericht. De 46-jarige Westenberg blikt in het bericht ook terug op afgelopen jaar. ""Fijne verjaardag, forever love. Ik ben trots op jou, op ons. Op hoe ver we gekomen zijn, op de obstakels die we hebben overwonnen en die ons hebben uitgedaagd om naar binnen te gaan"", schrijft ze bij een foto van de twee. ""Alles wat bedoeld was om ons te breken heeft ons samen én voor zich laten groeien en nog dichter bij elkaar gebracht. Ik waardeer alles wat je hebt gedaan om zo ver te komen. Ik houd van jou, allermeest!"" ","Achterklap, André Hazes, Monique Westenberg"
126,"Drenkelingen bij Kijkduin waren moeder en zoon, vrouw in ziekenhuis overleden ","Een van de twee drenkelingen die zondagavond bij Kijkduin in Den Haag uit zee zijn gehaald, is dinsdag in het ziekenhuis overleden. Dat bevestigt de politie na berichtgeving van Omroep West. Het gaat om een vrouw, de moeder van de andere drenkeling.", Door onze nieuwsredactie ,2024-01-31T12:04:55+01:00, Binnenland ,"Een van de twee drenkelingen die zondagavond bij Kijkduin in Den Haag uit zee zijn gehaald, is dinsdag in het ziekenhuis overleden. Dat bevestigt de politie na berichtgeving van Omroep West. Het gaat om een vrouw, de moeder van de andere drenkeling. Zondag rond 18.00 uur vonden voorbijgangers kleding op het strand. Anderen hadden daarvoor mensen het water in zien gaan. De moeder en zoon werden rond 19.00 uur uit het water gehaald en na reanimatie in zorgelijke toestand naar het ziekenhuis gebracht. Om privacyredenen maakt de politie niet bekend hoe het nu met de andere drenkeling gaat. De vrouw en haar volwassen zoon zijn in verwarde toestand het water ingegaan, zegt een politiewoordvoerder. De twee waren eerder in het noorden van Nederland in verwarde toestand in de auto gestapt en in Kijkduin uitgekomen, vertelt de woordvoerder. Ze spreekt van een trieste situatie. Bij de waterlijn is zondag ook een hond aangetroffen. Die is door de politie meegenomen en overgedragen aan de dierenambulance. ","Binnenland, Den Haag, Kijkduin, Omroep West"
127,Speelgoedbanken hebben nog genoeg cadeaus voor Kerstman na drukte van Sint ,"Speelgoedbanken hebben flink uitgedeeld met Sinterklaas, maar zien de vraag naar kerstcadeautjes toenemen. Dankzij gulle donaties blijven de schappen gevuld, blijkt uit een rondgang van NU.nl.", Door José Boon ,2023-12-17T05:05:28+01:00, Economie ,"Speelgoedbanken hebben flink uitgedeeld met Sinterklaas, maar zien de vraag naar kerstcadeautjes toenemen. Dankzij gulle donaties blijven de schappen gevuld, blijkt uit een rondgang van NU.nl. Mensen die geen geld hebben voor kerstcadeaus, kloppen massaal aan bij een speelgoedbank in de buurt. ""Voor Sinterklaas zijn er veel meer hulpacties dan voor Kerst"", zegt Bianca Pipping van Speelgoedbank Drechtsteden. In de aanloop naar Kerst is de drukte bij de meeste speelgoedbanken dan ook groot. Pipping ziet vooral meer aanvragen van scholen, kerken en hulporganisaties. Zij kennen de gezinnen die het zwaar hebben en zorgen er via de speelgoedbank voor dat er ook bij hen een cadeau onder de kerstboom ligt. Ook in Gorinchem neemt de vraag naar gratis spullen toe na Sinterklaas. ""Er zijn meer gezinnen die Kerst vieren"", zegt Maarten Venhovens, bestuurslid van Speelgoedbank Gorinchem. Zeker armere huishoudens stoppen eerder met Sinterklaas, denkt hij. ""Als ze geen geld meer hebben voor cadeaus en snoep, vertellen ze eerder de waarheid dat Sint niet bestaat."" Speelgoedbank Twenterand zag het aantal aanvragen dit jaar in de aanloop naar Kerst vervijfvoudigen. Voor Sinterklaas kwamen bijna twee keer zoveel aanvragen binnen als vorig jaar. ""Ik ben bang voor volgend jaar"", zegt Erik Pezij van de speelgoedbank. Hoewel het dus storm loopt, zijn de schappen nog gevuld. ""We hebben genoeg in huis, maar het kan beter"", zegt Pezij. Zijn speelgoedbank is onder meer afhankelijk van het Armoedefonds en van mensen die hun speelgoed doneren. Het valt bij alle speelgoedbanken op dat mensen dit jaar meer geven. ""Omdat armoede bespreekbaarder is, gaan mensen meer naar elkaar omzien"", zegt Pipping. Ook Rotary-clubs en bedrijven willen graag iets doen met Kerst. ""Ze kiezen vaak om de kwetsbare mensen in hun eigen regio te helpen"", zegt Venhovens. Door al die donaties zit Gorinchem nog met dozen vol strooigoed voor Sinterklaas. Maar ook dat kan nog gebruikt worden. ""We raden mensen aan om de chocoladeletters om te smelten tot een nieuw vormpje"", zegt Venhovens. ""En met de pepernoten kunnen mensen zelf een bodem voor een kwarktaartje maken. Zo kunnen ze toch iets lekkers op tafel te zetten met Kerst."" Speelgoedbanken geven niet alleen maar speelgoed weg. Het gaat vaak ook om bonnen voor een uitje of de lokale snackbar. Verder lopen er acties om juist ouderen wat te geven in de vorm van een verzorgingspakket. Bovendien geven veel speelgoedbanken rond de feestdagen ook nieuw speelgoed weg, dus niet tweedehands. ","Economie, Armoede, Kerstmis, Speelgoedbanken, Kerstman, Sinterklaas"
128,"Arsenal klimt naar tweede plek na zwaarbevochten zege, Aston Villa onderuit ",Arsenal heeft dinsdag goede zaken gedaan in de Premier League. De ploeg van manager Mikel Arteta boekte een moeizame 1-2-zege op Nottingham Forest en klom zo naar de tweede plek. Aston Villa leed een kansloze nederlaag., Door onze sportredactie ,2024-01-30T22:37:58+01:00, Voetbal ,"Arsenal heeft dinsdag goede zaken gedaan in de Premier League. De ploeg van manager Mikel Arteta boekte een moeizame 1-2-zege op Nottingham Forest en klom zo naar de tweede plek. Aston Villa leed een kansloze nederlaag. Arsenal liep pas na rust weg bij Forest. Gabriel Jesus opende in de 65e minuut de score. De Braziliaanse spits schoot uit een lastige hoek precies door de benen van doelman Matthew Turner binnen. Bukayo Saka zorgde zeven minuten later voor de 0-2. Met zijn mindere rechtervoet schoot hij hard diagonaal raak in de linkerhoek. 'The Gunners' controleerden daarna het duel, maar in de slotfase werd het toch nog spannend. Voormalig NEC-aanvaller Taiwo Awoniyi wist de bal met wat geluk te controleren en noteerde in de 89e minuut de 1-2. De thuisploeg drong in blessuretijd nog aan, maar Arsenal hield stand. Door de overwinning klom Arsenal ten koste van Manchester City naar de tweede plek. De Londense ploeg heeft twee punten minder dan koploper Liverpool, dat een wedstrijd minder heeft gespeeld. City heeft drie punten minder dan Arsenal, maar nog wel twee wedstrijden tegoed. Aston Villa verloor op eigen veld met 1-3 van Newcastle United. Via twee doelpunten van Fabian Schär en een eigen goal van Àlex Moreno kwam Newcastle met 0-3 voor. Ollie Watkins deed daarna nog wat terug namens Aston Villa, dat nu vierde staat. Luton Town boekte een knappe 4-0-overwinning op Brighton & Hove Albion. Elijah Adebayo was met drie treffers de gevierde man. Bij de thuisploeg viel Tahith Chong in de 71e minuut in. Jan Paul van Hecke speelde de hele wedstrijd bij Brighton. Arnaut Danjuma speelde met Everton doelpuntloos gelijk bij Fulham. Hekkensluiter Sheffield United kwam twee keer op voorsprong bij Crystal Palace, maar verloor alsnog met 3-2. Michael Olise maakte in de 67e minuut het winnende doelpunt. ","Voetbal, Arsenal, Aston Villa, Premier League, Nottingham, Mikel Arteta, 1-2-zege, Klimt"
129,Friese grimeur Arjen Tuiten gaat in Hollywood werken aan Wolf Man-film ,"De Nederlandse grimeur Arjen Tuiten, die twee Oscar-nominaties op zijn naam heeft staan, gaat werken aan de nieuwe grote horrorfilm Wolf Man, laat zijn bedrijf R-E-N zaterdag weten. De 43-jarige Fries is verantwoordelijk voor de make-upeffecten in de film.", Door onze nieuwsredactie ,2023-12-16T08:12:02+01:00, Films & Series ,"De Nederlandse grimeur Arjen Tuiten, die twee Oscar-nominaties op zijn naam heeft staan, gaat werken aan de nieuwe grote horrorfilm Wolf Man, laat zijn bedrijf R-E-N zaterdag weten. De 43-jarige Fries is verantwoordelijk voor de make-upeffecten in de film. Wolf Man moet eind 2024 al in de bioscopen te zien zijn. De horrorfilm wordt gemaakt door regisseur Leigh Whannell, die doorbrak als schrijver van de eerste Saw-films en de Insidious-reeks. De hoofdrol wordt gespeeld door acteur Christopher Abbott, bekend van zijn rollen in series als Girls en The Sinner. Wolf Man gaat over een gezin dat wordt belaagd door een monster. Het project lag enige tijd stil door de stakingen van acteurs en schrijvers in Hollywood. De Friese grimeur woont en werkt al twee decennia in Hollywood. Hij ontving Oscar-nominaties voor zijn werk aan de sprookjesfilm Maleficent II, met Angelina Jolie, en het drama Wonder, over een mismaakt jongetje. Recent werkte Tuiten nog aan de nieuwe Ghostbusters-film. ","Films & Series, Grimeur Arjen Tuiten, Wolf Man-film, R-e-n, Hollywood"
130,Postcovidklachten na coronavaccin: waarom nader onderzoek nodig is ,Bijwerkingencentrum Lareb adviseert verder onderzoek naar een verband tussen coronavaccins en gezondheidsklachten die lijken op het postcovidsyndroom. Wat weten we over de klachten? En waarom is verder onderzoek nodig? Zes vragen over het mogelijke verband tussen coronavaccins en deze medische klachten., Door Maurice Hettfleisch von Ehrenhelm ,2024-01-25T05:05:04+01:00, Binnenland ,"Bijwerkingencentrum Lareb adviseert verder onderzoek naar een verband tussen coronavaccins en gezondheidsklachten die lijken op het postcovidsyndroom. Wat weten we over de klachten? En waarom is verder onderzoek nodig? Zes vragen over het mogelijke verband tussen coronavaccins en deze medische klachten. In Nederland zijn in totaal zo'n 40 miljoen coronaprikken gezet. Dat is inclusief herhaalprikken en verschillende boosterrondes. Vooral mensen met een kwetsbare gezondheid en ouderen hebben meerdere boosters gehad. Lareb heeft 2.282 meldingen over gezondheidsklachten ontvangen na een coronavaccin. Het bijwerkingencentrum ontving de meldingen via zijn online meldpunt. De klachten hielden langer dan zes maanden aan en ontstonden binnen 28 dagen na het vaccin. 78 personen die een melding hebben gedaan hebben dezelfde klachten, die lijken op de klachten van het postcovidsyndroom (ook bekend als long covid). ""Maar daarmee zeggen we nog niet dat het long covid is"", zegt Lareb-directeur Agnes Kant. Het bijwerkingencentrum meldt in een rapport dat er geen bewijs is dat de vaccins de oorzaak van de klachten zijn. Lareb constateert alleen dat er bij verschillende personen dezelfde soort langdurige klachten opkwamen in de weken na de vaccinatie en adviseert om daar verder onderzoek naar te doen. De 78 mensen met postcovidachtige klachten hebben last van een combinatie van klachten, die per persoon iets verschillen. Denk aan kortademigheid, vermoeidheid, hartkloppingen, duizeligheid en verminderd concentratievermogen. ""Juist vanwege de combinatie dachten wij: dit lijkt veel op de klachten van long covid"", zegt Kant. Sommige mensen hebben aan Lareb laten weten dat ze door hun klachten niet normaal kunnen leven. ""We zijn gestart met een inventarisatie van wat we aan langdurige klachten hebben gevonden"", zegt Kant. ""Toen zijn we gaan zoeken naar patronen. Daar kwamen deze 78 personen naar boven, waar we verder op zijn gaan focussen."" Kant benadrukt dat het vinden van de postcovidachtige klachten niet het doel van het onderzoek was. ""We zijn niet actief op zoek geweest naar klachten die op long covid lijken, maar we zijn erop uitgekomen."" Buiten de groep van de 78 personen heeft Lareb weinig opmerkelijks gevonden tussen de meldingen. ""Het ging vooral om klachten die al bekend waren in de bijsluiter van de vaccins of die bij andere vaccinaties ook voorkomen"", vertelt Kant. ""Opgezwollen lymfeklieren of pijn aan de arm kunnen ook langer duren dan we normaal zien, maar die klachten kenden we al."" Volgens Lareb geeft het vaccin van de ene fabrikant geen groter risico op klachten dan de vaccins van andere fabrikanten. Het lijkt er vooralsnog niet op dat een vaccin van een specifieke fabrikant veel vaker klachten veroorzaakt. Lareb kan niet uitsluiten of corona een oorzaak van de klachten is. ""Mensen die 28 dagen voor de klachten positief getest zijn, hebben we uitgesloten uit de selecte groep"", zegt Kant. ""Maar daarmee is corona nog niet helemaal uitgesloten. Er zijn mensen die niet wisten of ze besmet waren, omdat ze geen test hebben gedaan. Of omdat ze niet het vermoeden hadden dat ze corona hadden."" Kant hoopt dat verder wetenschappelijk onderzoek hier uiteindelijk duidelijkheid over kan geven. ""Als de oorzaak van long covid gevonden wordt, kan dat hopelijk ook duidelijk maken of de klachten van onze onderzoeksgroep wel of niet door vaccins komen."" De mensen die deze klachten kregen na een vaccin voelen zich vaak niet gezien, zegt Eline Hofman. Zij is huisarts en medisch adviseur bij C-support, een organisatie die mensen met postcovid en aanhoudende klachten na vaccinatie ondersteunt en adviseert. ""Het is erkenning voor deze patiënten dat er goed naar hun problemen gekeken wordt. Zij hebben klachten na hun vaccinatie, maar de aandacht gaat eigenlijk vooral uit naar patiënten met postcovid"", weet Hofman. ""Als er een verband tussen hun klachten en de vaccinatie bestaat, is het belangrijk dat dit wordt aangetoond. Vervolgens kan er net als bij het postcovidsyndroom worden gezocht naar behandelmogelijkheden."" ""Wat ook speelt is dat de mensen die kampen met klachten na vaccinatie geen recht hebben op een herstelzorgregeling. Zo'n regeling bestaat bijvoorbeeld wél voor patiënten met postcovid. Het ontbreken van zo'n regeling draagt ook niet bij aan erkenning en herstel."" ","Binnenland, Gezondheid, Coronavaccins"
131,Kunstrijders VS nemen olympisch goud over na dopingschorsing Valieva ,"De gouden olympische medaille die de Russische kunstrijders zijn kwijtgeraakt door de schorsing van Kamila Valieva, gaat naar de Verenigde Staten. Het internationaal olympisch comité heeft dat laten weten aan het Amerikaans olympisch comité.", Door onze sportredactie ,2024-01-30T10:41:06+01:00, Sport Overig ,"De gouden olympische medaille die de Russische kunstrijders zijn kwijtgeraakt door de schorsing van Kamila Valieva, gaat naar de Verenigde Staten. Het internationaal olympisch comité heeft dat laten weten aan het Amerikaans olympisch comité. De Amerikaanse kunstschaatsbond plaatst dinsdag al een foto van het team met de gouden plak op X. ""We zijn bijzonder trots op onze olympisch kampioenen van 2022"", meldt de bond, om daarna alle namen van de schaatsers te noemen. Het hof van sportarbitrage CAS bracht maandag, twee jaar na de Winterspelen van Peking, het vonnis in de dopingzaak van Valieva naar buiten. Ze is voor vier jaar geschorst. De straf is met terugwerkende kracht ingegaan vanaf 25 december 2021. De inmiddels zeventienjarige Russin raakt alle titels kwijt die ze sindsdien heeft gewonnen, inclusief de gouden medaille bij de landenwedstrijd van de Spelen in Peking. Het IOC laat in een verklaring weten blij te zijn dat de dopingzaak is afgehandeld. ""Het IOC is nu pas in staat de medailles uit te reiken. We leven mee met de sporters die twee jaar moesten wachten op de einduitslag van hun wedstrijd."" Daar staat tegenover dat het Russisch Olympisch Comité dinsdag aankondigde in beroep te gaan tegen het besluit om het eindklassement te herzien.  Valieva testte in december 2021 tijdens de Russische nationale kampioenschappen als vijftienjarige positief. Maar het resultaat werd pas op 8 februari 2022 bekendgemaakt, een dag nadat ze met het Russische team de landenwedstrijd had gewonnen. De medaille-uitreiking van de landenwedstrijd ging door de affaire niet door. Het Russische antidopingagentschap RUSADA stelde na de Spelen dat Valieva een overtreding had begaan waarvoor ze ""geen schuld"" droeg. Om die reden werd ze in eerste instantie niet bestraft. Het mondiale antidopingbureau WADA en de internationale schaatsunie ISU vochten die uitspraak met succes aan bij het CAS. ""Doping verstrekken aan kinderen is onvergeeflijk"", was maandag te lezen in een verklaring van het WADA. ","Sport Overig, Olympische Spelen, Kunstrijden, Kamila Valieva, Valieva, Verenigde Staten"
132,Grootste koraalrif ooit gevonden in de Atlantische Oceaan ,Op de bodem van de Atlantische Oceaan is het grootste koraalrif ooit gevonden. Met een nieuwe technologie is een eerder onbekend stuk zeebodem in kaart gebracht., Door onze nieuwsredactie ,2024-01-26T15:40:43+01:00, Tech en Wetenschap ,"Op de bodem van de Atlantische Oceaan is het grootste koraalrif ooit gevonden. Met een nieuwe technologie is een eerder onbekend stuk zeebodem in kaart gebracht. Het rif is zo'n 26.000 vierkante kilometer groot. Daarmee is het 't grootste diepzeekoraalrif ooit gemeten, blijkt uit onderzoek. Het is al sinds 1960 bekend dat er een rif lag, maar de grootte bleef lang een mysterie. Drie kwart van de oceaanbodem is niet verkend. In tien jaar tijd brachten Amerikaanse onderzoekers het zogenoemde Blake Plateau systematisch in kaart. Het gebied ligt in het westen van de Atlantische Oceaan ter hoogte van de Amerikaanse staat Florida. De zeebodem ligt op een diepte van 500 tot 1.000 meter diepte. Het in kaart brengen was een enorme klus. Onderzoekers doken 23 keer in onderzeeërs naar de bodem. Daar bestudeerden ze het gebied met sonar systemen. Er zijn naar schatting ongeveer 84.000 koraalheuvels geïdentificeerd. Koudwaterkoraal is niet afhankelijk van de samenwerking met kleurrijke algen voor hun voedingsstoffen. In plaats daarvan filtert het koraal organische materie uit het water. Daarom is het wit van kleur. Diepzeebodemdieren gebruiken het koraal als huis. Diepzeeriffen vormen daarom grote leefgebieden voor allerlei dieren op de bodem van de oceaan. ","Tech En Wetenschap, Wetenschap, Oceanen, Atlantische Oceaan"
133,Heb je een vraag over het nieuws? Stel hem hier ,Wij vinden het heel belangrijk om te weten welke vragen er leven bij onze bezoekers. Zo kunnen wij de antwoorden geven waar jij behoefte aan hebt en wordt onze berichtgeving relevanter. Heb jij een vraag over het nieuws? Stel hem dan via onderstaand formulier., Door NU.nl ,2022-01-10T10:22:43+01:00, Uitgelicht ,Wij vinden het heel belangrijk om te weten welke vragen er leven bij onze bezoekers. Zo kunnen wij de antwoorden geven waar jij behoefte aan hebt en wordt onze berichtgeving relevanter. Heb jij een vraag over het nieuws? Stel hem dan via onderstaand formulier. ,"Uitgelicht, Nieuws, Nu.nl"
134,"Duet Maan en Goldband hoogste nieuwkomer Top 2000, opmars Taylor Swift ","Maan en Goldband zijn met hun duet Stiekem dit jaar de hoogste binnenkomer in de Top 2000. Ze staan op plek 180. Taylor Swift ziet haar aantal noteringen dit jaar verdubbelen, maakt NPO Radio 2 bij de onthulling van de lijst bekend.", Door Michiel Vos ,2023-12-15T11:50:57+01:00, Muziek ,"Maan en Goldband zijn met hun duet Stiekem dit jaar de hoogste binnenkomer in de Top 2000. Ze staan op plek 180. Taylor Swift ziet haar aantal noteringen dit jaar verdubbelen, maakt NPO Radio 2 bij de onthulling van de lijst bekend. Goldband en Maan ontvangen dit jaar ook de NPO Radio 2 Top 2000 Award, waarmee Nederlandse artiesten extra in de schijnwerpers worden gezet. Maan staat vier keer in de top 1000. Goldband heeft drie noteringen, waarvan eentje in de top 100 met Noodgeval (94). Stiekem bleek onlangs ook al het meest gestreamde nummer op Spotify in Nederland. De verwachting was dat Marco Schuitmaker dit jaar weleens de hoogste binnenkomer kon worden met zijn hit Engelbewaarder, maar hij strandt op de 245e plek. Hij moet naast Maan en Goldband ook nieuwkomers Tonight van Son Mieux (213) en Anti-Hero van Taylor Swift (215) voor zich dulden. Swift domineerde de muziekindustrie in 2023 en was op Spotify de meest beluisterde artiest van het jaar. Dat is ook te merken in de Top 2000. Waar ze vorig jaar nog zes keer in de lijst stond, is dat dit jaar twaalf maal. De zes nummers die al genoteerd stonden, stijgen ten opzichte van vorig jaar. All Too Well (10 Minute Version) (Taylor's Version) (From The Vault) is haar hoogste notering (177). Vorige week maakte NPO Radio 2 al bekend dat Bohemian Rhapsody van Queen wéér op de eerste plaats staat. Van de 25 edities heeft het nummer 20 keer op één gestaan. De top 10 ziet er precies hetzelfde uit als vorig jaar. De lijst werd dit jaar vanwege de 25e editie uitgebreid tot 2.500 liedjes. De nummers 2500 tot 2001 worden deze week op NPO Radio 2 gedraaid. De Top 2000 begint zoals gebruikelijk op Eerste Kerstdag om 0.00 uur. De lijst wordt dit jaar gepresenteerd door onder anderen Paul Rabbering, Annemieke Schollaardt, Ruud de Wild en Morad El Ouakili. ","Muziek, Maan De Steenwinkel, Taylor Swift, Top 2000, Goldband, Radio 2, Npo"
135,Hamilton haalt na 'teleurstellende week' uit naar FIA wegens kwestie Wolff ,"De manier waarop de FIA deze week de kwestie rond vermeende belangenverstrengeling tussen Toto Wolff en zijn vrouw Susie heeft aangepakt, is volgens Lewis Hamilton onacceptabel.", Door Joost Nederpelt ,2023-12-08T16:12:16+01:00, Formule 1 ,"De manier waarop de FIA deze week de kwestie rond vermeende belangenverstrengeling tussen Toto Wolff en zijn vrouw Susie heeft aangepakt, is volgens Lewis Hamilton onacceptabel. De Mercedes-coureur haalde vrijdag tijdens het prijzengala van de automobielfederatie in Bakoe flink uit naar de FIA. ""Het was een teleurstellende week"", blikte de Brit terug op de afgelopen dagen. Na een publicatie over de kwestie in een Engels maandblad verklaarde de FIA een onderzoek in te stellen naar de vermeende uitwisseling van informatie tussen Mercedes-teambaas Toto Wolff en zijn bij de Formule 1 werkzame vrouw Susie. Twee dagen later werd dit onderzoek niet doorgezet, maar toen waren de verdachtmakingen al geuit. ""Het is teleurstellend dat het bestuursorgaan van onze sport de integriteit van een van de geweldigste vrouwelijke leiders die we ooit hebben gehad in twijfel trekt"", trok Hamilton fel van leer. ""Dat gebeurde zonder vragen te stellen en zonder enig bewijs. Het is onacceptabel."" Toto en Susie Wolff ontkenden eerder al met klem de beschuldigingen en denken na over juridische vervolgstappen. Susie Wolff, die namens de FOM de F1 Academy voor vrouwen runt, zei dinsdag te vermoeden dat er sprake is van vrouwenhaat. Hamilton ging daar vrijdag dieper op in. ""Er is een constant gevecht in deze sport om de diversiteit te verbeteren. Maar het lijkt erop dat er bepaalde individuen in de leiding van de FIA zitten die ons terug proberen te duwen als we een stap proberen te zetten. Dat moet veranderen."" FIA-president Mohammed Ben Sulayem zou vrijdag ook spreken op de persconferentie van het prijzengala. Maar dat persmoment werd geschrapt, omdat de topman uit Dubai een paar dagen geleden bij een val een hersenschudding zou hebben opgelopen. Ben Sulayem is wel aanwezig in de hoofdstad van Azerbeidzjan, maar reageert dus niet op de kwestie rond Toto en Susie Wolff. Dat het prijzengala in Bakoe wordt gehouden, kwam de FIA ook nog op kritiek van Hamilton te staan. ""Ik vind het een geweldige stad, maar ik vraag me wel af of ze aan duurzaamheid denken. De FIA zit in Parijs en nu is iedereen hierheen gevlogen."" ","Formule 1, Mercedes, Lewis Hamilton, Toto Wolff, Susie Wolff, Fia"
136,Luchtzuiverende planten in je huis: heeft dat zin? ,Wat zijn luchtzuiverende planten precies en verbeteren ze ook echt de luchtkwaliteit in huis? NU.nl zocht het uit., Door Germieke Smits ,2023-02-24T21:56:38+01:00, Wonen ,"Wat zijn luchtzuiverende planten precies en verbeteren ze ook echt de luchtkwaliteit in huis? NU.nl zocht het uit. De Spathiphyllum (lepelplant) of de Monstera (gatenplant): je hebt ze vast weleens in de winkel zien staan, al dan niet met informatie op de wikkel over luchtzuiverende effecten. Hoe zit dit precies? Allereerst: alle planten nemen CO2 op en geven weer zuurstof af. Deze verdamping kan wat helpen tegen droge lucht in huis. Planten kunnen ook schadelijke stoffen opnemen via huidmondjes op de bladeren, vertelt Pieter de Visser, plantenfysioloog bij Wageningen University & Research. Het gaat dan om vluchtige organische stoffen (VOS), zoals formaldehyde en benzeen. Dit is al bewezen in de bekende NASA Clean Air Study uit 1989, waar onderzoekers keken of planten afgesloten ruimtestations konden zuiveren. Telersvereniging Air So Pure promoot en verkoopt luchtzuiverende planten. De vereniging maakt de claim over de luchtzuiverende werking op basis van het NASA-onderzoek en in eigen opdracht uitgevoerd onderzoek. Maar de planten zijn allemaal onderzocht in een laboratoriumomgeving en onder afgesloten stolpen en kassen, dus niet in een woonkamer. Die kritiek leidde tot een nieuw onderzoek, met planten van Air So Pure. Wat bleek? Wanneer tien planten op 1 vierkante meter in een niet-geventileerde kamer werden gezet, zakte het formaldehydegehalte (de VOS die het meest in gebouwen kan voorkomen) in het eerste kwartier maar met 7 tot 9 procent en na een half uur met 3 procent. Wanneer de kamer geventileerd werd, was de luchtzuiverende werking zelfs niet tot nauwelijks meetbaar. Hoewel dit slechts één onderzoek is, komt dit overeen met de resultaten van een meta-analyse uit 2019. ""Kwekers en verkopers kunnen dus zeggen dat planten de lucht zuiveren, en dat klopt"", zegt De Visser, die het onderzoek uitvoerde. ""Maar hoeveel ze dat doen in een kamer noemen ze er niet bij."" Air So Pure stelt op haar site dat het effect afhankelijk is van de bladmassa en grootte van de plant. De telersvereniging adviseert twee tot zes planten per 30 vierkante meter. Bij navraag reageert brandmanager Ronald van Schie van Air So Pure: ""Als je die richtlijn aanhoudt, gebeurt er wel iets. Maar het klopt dat het ligt aan de ruimte en wat erin gebeurt hoeveel planten er nodig zijn. De vraag is hoe zuiver je de lucht wil maken. Hoe zuiverder, hoe serieuzer je het vol moet zetten. Een bos met één boom is ook geen bos."" ""Luchtzuiverende planten zijn planten met veel bladmassa en daarmee veel bladmondjes"", vervolgt Van Schie. ""Deze nemen meer schadelijke stoffen op dan bijvoorbeeld een cactus. Dus zulke planten verkopen we."" Maar de claim van zuivere lucht in een kamer blijft mager, ook omdat de onderzoeken van Air So Pure en WUR alleen over formaldehyde gaan. ""Formaldehyde is een kleurloos gas en komt voor in verschillende producten, zoals meubels, verf en vloerbedekking"", zegt De Visser. ""Daarom wordt deze vaak gekozen bij zulk onderzoek."" Is het belangrijk om je druk te maken over formaldehyde in huis? De Visser: ""Wel bij nieuw spul. Maar het gaat vooral om schadelijke uitdamping in de eerste dagen. Daarna neemt het gewoon af. Het komt ook vrij bij het verbanden van kaarsen, haardvuur en bij koken. Maar daarbij moet je ventileren."" De overheid adviseert dat laatste ook. Daarnaast meldt de overheid dat formaldehyde bijna niet meer voorkomt in producten als verf en lijm. ""We moeten het dus niet opblazen"", zegt De Visser. De conclusie van het rapport: ventilatie is de effectiefste manier om vluchtige en schadelijke stoffen uit kamers te verwijderen. ""Ja, dat is zo"", reageert Air So Pure. ""Maar niet overal kan geventileerd worden. En dan kunnen planten fijn zijn."" De Visser is er ook niet alleen negatief over. ""In een afgesloten kamer of kantoorhok kunnen planten wat bijdragen als er schadelijke stoffen rondvliegen, en ook qua luchtvochtigheid. Je zou dan het beste een verticaal plantsysteem kunnen maken, zodat je er echt veel kunt neerzetten. En inderdaad, planten met veel bladmassa."" Apparaten als luchtreinigers zijn ook een mogelijkheid, met als bijkomend voordeel dat die meestal ook fijnstof en pollen kunnen filteren. Maar waar iedereen het wel over eens is: groen is fijn en bewezen gezond om naar te kijken en in te vertoeven. ","Wonen, Nieuws, Nu.nl, Luchtzuiverende"
137,Premier League Darts met Van Gerwen en Littler bijna van start: het programma ,De Premier League Darts begint donderdag in de Welshe hoofdstad Cardiff en eindigt op 23 mei met de play-offs in Londen. Een overzicht van het programma., Door onze sportredactie ,2024-01-30T13:24:21+01:00, Darts ,"De Premier League Darts begint donderdag in de Welshe hoofdstad Cardiff en eindigt op 23 mei met de play-offs in Londen. Een overzicht van het programma. In de Premier League Darts strijden acht topspelers in zestien avonden om de dagzege. Deze speelrondes vinden door heel Noordwest-Europa plaats. Op 18 april strijkt het circus neer in Rotterdam. De beste vier darters plaatsen zich voor de finaleronde op 23 mei in Londen. Iedere speelronde is er sprake van een toernooi met zeven partijen: vier kwartfinales, twee halve finales en de finale. Elke wedstrijd wordt gespeeld in een best of eleven. Michael van Gerwen is de enige Nederlander in de Premier League. De titelverdediger is met zeven eindzeges recordhouder. Ook WK-winnaar Luke Humphries, vicewereldkampioen Luke Littler, Michael Smith, Nathan Aspinall, Gerwyn Price, Peter Wright en Rob Cross doen mee. 20.10 uur: Peter Wright-Rob Cross20.40 uur: Gerwyn Price-Nathan Aspinall21.10 uur: Michael van Gerwen-Michael Smith21.40 uur: Luke Littler-Luke Humphries 1 februari: Cardiff, Wales8 februari: Berlijn, Duitsland15 februari: Glasgow, Schotland22 februari: Newcastle, Engeland29 februari: Exeter, Engeland7 maart: Brighton, Engeland14 maart: Nottingham, Engeland21 maart: Dublin, Ierland28 maart: Belfast, Noord-Ierland4 april: Manchester, Engeland11 april: Birmingham, Engeland18 april: Rotterdam, Nederland25 april: Liverpool, Engeland2 mei: Aberdeen, Schotland9 mei: Leeds, Engeland16 mei: Sheffield, Engeland23 mei: play-offs in Londen, Engeland ","Darts, Michael Van Gerwen, Premier League Darts, Luke Littler, Londen, Cardiff"
138,NUcheckt: KNMI heeft niet plotseling 16 hittegolven van vroeger weggemoffeld ,"NU.nl checkt regelmatig berichten op betrouwbaarheid. Dit keer kijken we naar de bewering dat het KNMI in 2016 ten onrechte een groot deel van de hittegolven in de periode 1901-1951 uit de boeken heeft geschrapt. Het klopt inderdaad dat het KNMI zijn metingen heeft aangepast, maar dat gebeurde omdat die eerdere metingen onnauwkeurig bleken.", Door onze nieuwsredactie ,2022-08-11T05:01:37+02:00, NUcheckt ,"NU.nl checkt regelmatig berichten op betrouwbaarheid. Dit keer kijken we naar de bewering dat het KNMI in 2016 ten onrechte een groot deel van de hittegolven in de periode 1901-1951 uit de boeken heeft geschrapt. Het klopt inderdaad dat het KNMI zijn metingen heeft aangepast, maar dat gebeurde omdat die eerdere metingen onnauwkeurig bleken. Een eerdere versie van deze factcheck verscheen in augustus 2019 op NU.nl. We hebben het artikel aangepast aan de actualiteit en opnieuw naar onze voorpagina gehaald. De kans is groot dat Nederland de komende dagen te maken krijgt met een hittegolf. Dat zou de dertigste hittegolf zijn sinds het KNMI in 1901 begon met het bijhouden van hittegolven. De eerste hittegolf werd gemeten in 1911. Sinds het begin van de metingen kende Nederland vier keer twee hittegolven in één jaar. Dat gebeurde in 1941, 2006, 2018 en 2019. Critici beweren dat er voor 1951 veel vaker hittegolven voorkwamen. Het KNMI zou die uit de boeken hebben geschrapt. Zo zouden er in 1948 twee hittegolven en in 1947 zelfs vier hittegolven zijn geweest. Het weerinstituut bracht het totale aantal hittegolven tussen 1901 en 1951 terug van 23 naar 7, zeggen diezelfde critici. Ook enkele NUjij-gebruikers wijzen in reacties onder NU.nl-artikelen over de tropische warmte op de ""verdwenen hittegolven"". ""Misschien zouden die wel gemeld moeten worden"", zo stelt een lezer voor. In maart 2019 verscheen het rapport Het raadsel van de verdwenen hittegolven - Hoe het KNMI historische hittegolven uit de boeken schrapte. Het werd geschreven door klimaatsceptici Marcel Crok, Rob de Vos, Frans Dijkstra en Jan Ruis. Zij concludeerden dat het weerinstituut ""ten onrechte"" hittegolven heeft laten 'verdwijnen'. Ook beweerden de onderzoekers in het rapport dat het KNMI ""extreme temperatuurcorrecties"" tot 1,9 graden Celsius toepaste. Die correcties noemden de onderzoekers ""onverdedigbaar"". Het onderzoek kreeg bij publicatie weinig politieke aandacht. Alleen FVD-voorman en klimaatscepticus Thierry Baudet sloeg er acht op. In de Tweede Kamer kon hij niet rekenen op steun voor een door hem aangevraagd debat. Toch wordt op sociale media nog steeds regelmatig beweerd dat hittegolven zijn weggemoffeld. Het klopt dat het KNMI in 2016 de temperatuurreeksen in de periode 1901 tot 1951 heeft gecorrigeerd. Dat liet het weerinstituut weten na de publicatie van het rapport van Crok, De Vos, Dijkstra en Ruis. Als gevolg daarvan daalde het aantal tropische dagen (30 graden of warmer) van 164 naar 76. Het aantal hittegolven werd daarmee teruggebracht van 23 naar 7. Maar dat kwam niet doordat de definitie van een hittegolf veranderde. Er is (en was) sprake van een hittegolf als het minstens vijf dagen op rij 25 graden of warmer is. Daar moeten minstens drie dagen met een temperatuur van minimaal 30 graden tussen zitten. Maar waarom besloot het KNMI zes jaar geleden om de eigen metingen uit de eerste helft van de vorige eeuw bij te stellen? En gebeurde dit ten onrechte, zoals Crok en anderen beweren? Klimaatonderzoeker Theo Brandsma deed in 2016 onderzoek naar de temperatuurcorrecties van het KNMI. In zijn rapport Pagodemetingen in De Bilt beschrijft hij dat dit om twee redenen is gebeurd. Ten eerste omdat het KNMI begin jaren vijftig de meetplek van een beschutte naar een open plek heeft verplaatst. Volgens het instituut houden beschutte plekken (net als steden) door bebouwing en obstakels zoals bomen warmte beter vast dan open plekken. Daardoor zouden zowel minimum- als maximumtemperaturen hoger uitvallen. Ten tweede omdat het KNMI in diezelfde periode op een ander type meetstation is overgegaan. Het weerinstituut stapte over van een zogeheten pagodehut op een zogeheten Stevensonhut. Als er zulke veranderingen in meetomstandigheden optreden, spreekt het KNMI van inhomogeniteit. Dat houdt in dat er een kunstmatige breuk of trend in een temperatuurreeks zit. In het ideale geval zijn er parallelmetingen beschikbaar, waarbij de temperatuur tegelijk in zowel de nieuwe als de oude hut gemeten wordt. Bij de homogenisatie van meetstations in Den Helder, Groningen, Vlissingen en Maastricht rond 1950 vonden dergelijke parallelmetingen plaats. Maar in De Bilt gebeurde dat maar gedeeltelijk. Voor de overstap van de pagodehut naar de Stevensonhut zijn wel parallelmetingen verricht, maar voor de verplaatsing niet. Waarschijnlijk omdat ""last minute"" werd besloten om de hut te verplaatsen, zegt het KNMI. Om die reden corrigeerde het weerinstituut de metingen van De Bilt met parallelmetingen van Eelde. De ligging van dit meetstation in Drenthe is volgens het KNMI het best te vergelijken met die van het station in De Bilt. Brandsma kwam er tijdens zijn onderzoek achter dat het in de zomer warmer is in de pagodehut dan in de Stevensonhut. Dit kwam doordat de pagodehut, in tegenstelling tot de Stevensonhut, aan de onderkant open is. Daardoor gaat de straling van de zon via reflectie richting de thermometer. Brandsma onderzocht dit door op het grasveld van het KNMI de twee meetstations naast elkaar te zetten en tegelijk metingen te laten verrichten. Daarnaast stond de thermometerhut van het KNMI voor 1951 op een door bomen en bebouwing beschutte plek. Omdat vlak bij de oude plek een nieuwbouwwijk is gekomen, heeft het KNMI geprobeerd de oude situatie na te bootsen door een vergelijkbare, beschutte plek op het KNMI-terrein te vinden. Vervolgens bleek dat vooral de minimumtemperatuur op een beschutte plek hoger is dan op een open plek. Ook de maximumtemperatuur was hoger, maar die verschillen waren kleiner. Het KNMI besloot in 2016 zijn metingen in de periode 1901-1951 te corrigeren, omdat deze metingen zijn verricht in een pagodehut, die op een beschutte plek stond. Tegenwoordig maakt het KNMI gebruik van de betrouwbaardere Stevensonhut en vinden de metingen plaats op een open veld. Om de data gelijk te trekken, vond een zogeheten homogenisatie plaats. In de praktijk betekende dit dat de gemeten temperaturen tussen 1901 en 1951 naar beneden werden bijgesteld. Hierdoor bleven er plotseling minder zomerse dagen (25 graden of hoger) en tropische dagen over. Het gevolg daarvan was dat ook enkele hittegolven sneuvelden. Dit is gebaseerd op goed onderzoek van het KNMI zelf. We beoordelen de stelling ""het KNMI heeft in 2016 ten onrechte een groot deel van de hittegolven in de periode 1901-1951 geschrapt"" als niet waar. ","Nucheckt, Weer, Knmi, Extreem Weer, Nu.nl"
139,Van huizenruil tot NS-wandeling: jullie tips voor een goedkope vakantie ,"Grote kans dat jij ergens in de komende paar maanden vakantie hebt. Maar omdat het leven afgelopen jaar behoorlijk duurder is geworden, vroegen we jullie op ons reactieplatform NUjij om tips om goedkoop op vakantie te gaan binnen Nederland.", Door Jeroen Welling ,2023-07-09T12:12:35+02:00, Binnenland ,"Grote kans dat jij ergens in de komende paar maanden vakantie hebt. Maar omdat het leven afgelopen jaar behoorlijk duurder is geworden, vroegen we jullie op ons reactieplatform NUjij om tips om goedkoop op vakantie te gaan binnen Nederland. FransV vindt stadsspeeltuinen voor mensen met kinderen echt een uitkomst. ""Verschillende steden hebben speeltuinen die met nauwelijks entreegeld niet onderdoen voor een pretpark. Wij wonen in Brabant en gaan regelmatig in Eindhoven naar de speeltuin in het Philipsdorp, of naar openspeelpark De Splinter. Maar ook De Kienhoef in Sint Oedenrode is een aanrader!"" Lezer Willemien tipt vooral de Nederlandse natuur. ""Bos, strand en heide doen het altijd goed. Zet in het bos een leuke speurtocht uit, neem vriendjes en vriendinnetjes mee en succes verzekerd! Helemaal als je er een leuke picknick bij hebt."" Willemien heeft nog een tip: ""Gebruik je fantasie en vraag aan opa en oma hoe zij vroeger hun vakanties vierden. Alle kans dat zij hele leuke tips hebben."" Lezer Tabby laat ons weten altijd erg genoten te hebben van de NS-wandelingen. ""Wandelen van station naar station. Je kunt de routebeschrijving printen en onderweg staan ook bordjes. Lekker je eigen lunch meenemen. Mijn favoriet is die tussen stations Culemborg en Beesd. Die gaf me echt een vakantiegevoel, omdat het echt een hele andere omgeving is dan waar ik woon. Maar elke wandeling is leuk om te doen, je ontdekt steeds weer nieuwe gebieden."" MSLM deelt een geheime tip met ons: de hostels van Stayokay. ""Er zijn nogal wat mensen die denken dat je dan in hostels uit het Victoriaanse tijdperk verblijft, op grote zalen met stapelbedden vol onbekenden, waar je nog corvee hebt. Het tegendeel is echter (ook) het geval. Stayokay heeft tal van gemoderniseerde accommodaties op fraaie plekken in het land: van steden tot Waddeneilanden tot bosrijke gebieden en aan de kust. Je hebt ook gewone kamers. En het ontbijt is vaak inclusief."" ""Eerlijkheidshalve is Stayokay 'het geheimpje' van vriendin en mij (57 en 60 jaar)"", schrijft MSLM. ""Toch deel ik het: gedeelde vreugde is dubbele vreugde en Stayokay verdient deze impliciete pluim en aanbeveling dubbel en dwars."" Kirsten_de_koeijer kiest voor kamperen. ""Met onze kids van vier en zes jaar gaan we nu voor het tweede jaar, met een grote tent. We boeken dan een plek met privésanitair, zodat we niet de hele camping over hoeven. De camping in Soest heeft een zwembadje, een speeltuin en ligt op fietsafstand van de dierentuin en het stadscentrum. Er zijn ook huisjes en bungalows, dus voor elk inkomen wat wils."" Rob_9a5968bc doet aan huizenruil met familie of vrienden. ""Mocht je die hebben in een andere omgeving. Dan hoef je ook niets te regelen voor huisdieren en planten en ben je er zeker van dat je van alle gemakken voorzien bent. Ik ga meestal in de zomer op vakantie, en heb al meerdere familieleden op bezoek gehad die het wel eens leuk vonden het oosten van het land te bezoeken. Het kost mij niets (ja, energiekosten) en levert familie een leuk, gratis weekje op."" Neeneenee_b4be00b5 speelt een beetje vals en suggereert Ferienbauernhofen, vakantieboerderijen, over de grens met Duitsland. Een specifieke aanrader is er niet per se. ""We hebben dat destijds een keer of vijf gedaan, van Sauerland tot Eifel tot Beieren. Eigenlijk altijd prima bevallen. Je moet wel een beetje tegen de geur en de extra vliegen kunnen. Bedenk ook dat boodschappen en benzine goedkoper zijn, waardoor zo'n vakantie in Duitsland waarschijnlijk veel goedkoper is dan in Nederland."" Kijk voor alle tips van je mede-NU.nl-lezers in de reacties van dit artikel. ","Binnenland, Vakanties, Nujij, Nederland"
140,Stalker Taylor Swift voor de derde keer gearresteerd bij haar huis ,"De Amerikaanse politie heeft een man woensdag voor de derde keer opgepakt bij het huis van Taylor Swift. De man was al twee keer eerder opgepakt omdat hij bij het huis in New York wilde inbreken, meldt entertainmentwebsite TMZ.", Door onze entertainmentredactie ,2024-01-25T08:36:40+01:00, Achterklap ,"De Amerikaanse politie heeft een man woensdag voor de derde keer opgepakt bij het huis van Taylor Swift. De man was al twee keer eerder opgepakt omdat hij bij het huis in New York wilde inbreken, meldt entertainmentwebsite TMZ. De man was slechts twee uur eerder voor de rechter verschenen voor zijn vorige arrestatie. Daarna ging hij opnieuw naar de woning van de zangeres in New York. De man werd daar zaterdag en maandag ook al opgepakt. Nadat buren van de zangeres woensdag de politie hadden gealarmeerd, werd hij weer gearresteerd. De man, die afkomstig is uit Seattle, zei tegen de politie dat hij op het punt stond terug te vliegen naar huis. Maar de agenten konden daar geen enkel bewijs voor vinden. Volgens een politiebron is de man ""gefixeerd"" op Swift en kan hij niet wegblijven. ""We doen er alles aan om Swift te beschermen."" De zangeres was bij de eerdere arrestaties niet in New York, maar is dinsdag weer in de stad gezien. Of ze woensdag thuis was, is niet bekend. ","Achterklap, Taylor Swift, New York, Tmz"
141,Eerste AC/DC-drummer Colin Burgess op 77-jarige leeftijd overleden ,"Colin Burgess, de eerste drummer van AC/DC, is op 77-jarige leeftijd overleden. Dat maakte de Australische rockband zaterdag via sociale media bekend.", Door onze entertainmentredactie ,2023-12-16T17:54:12+01:00, Muziek ,"Colin Burgess, de eerste drummer van AC/DC, is op 77-jarige leeftijd overleden. Dat maakte de Australische rockband zaterdag via sociale media bekend. AC/DC plaatste een foto van Burgess op Instagram en schreef daarbij: ""Erg Erg triest om het nieuws over het overlijden van Colin Burgess te vernemen. Hij was onze eerste drummer en een zeer gerespecteerde muzikant. Fijne herinneringen, rock in vrede Colin."" Burgess was onderdeel van AC/DC vanaf de oprichting van de band door de broers Malcom en Angus Young in 1973. Bassist Larry Van Kriedt en zanger Dave Evans werden later gerekruteerd. Burgess drumde op de debuutsingle Can I Sit Next to You, Girl. Begin 1974 werd hij ontslagen door de band, omdat hij dronken zou zijn geweest tijdens een optreden. Voordat Burgess bij AC/DC achter het drumstel kroop, speelde hij The Masters Apprentices. Die Australische rockband scoorde een aantal hits in eigen land. In 1988 werd Burgess opgenomen in de Australian Recording Industry Association voor zijn bijdragen aan The Masters Apprentices. ","Muziek, Ac/dc, Colin Burgess"
142,Duitse vakbond en staalfabrikanten bereiken akkoord over loonsverhogingen ,Duitse staalfabrikanten en vakbond IG Metall hebben een akkoord bereikt over loonsverhogingen en nieuwe arbeidsvoorwaarden in het noordwesten van Duitsland. Aan die overeenkomst ging een reeks stakingen vooraf., Door onze nieuwsredactie ,2023-12-16T10:52:28+01:00, Economie ,"Duitse staalfabrikanten en vakbond IG Metall hebben een akkoord bereikt over loonsverhogingen en nieuwe arbeidsvoorwaarden in het noordwesten van Duitsland. Aan die overeenkomst ging een reeks stakingen vooraf. De ongeveer 68.000 werknemers voor wie het akkoord geldt, krijgen ieder 3.000 euro als compensatie voor de sterk gestegen kosten voor het levensonderhoud. In 1 januari 2025 stijgen de lonen met 5,5 procent. Over nieuwe arbeidsvoorwaarden voor staalmedewerkers in het oosten van Duitsland lopen nog gesprekken. Het gaat daarbij om ongeveer achtduizend werknemers. Werkgevers en de vakbond hebben ook afspraken gemaakt over baangaranties in Noordwest-Duitsland gedurende de overgang van fossiele kolen naar waterstof als brandstof voor de staalproductie. Nu worden kolen nog bewerkt tot zogeheten kooks, maar na de overstap op waterstof is dat niet nodig en kan dat mogelijk banen kosten. Personeel van staalfabrieken in het noordwesten van Duitsland hoeft ook minder te werken per week. Binnenkort geldt een 32-urige werkweek als de standaard, in plaats van de huidige 35-urige week. De vakbond had ook graag gewild dat werknemers nog wel voor 35 uur zouden worden doorbetaald, maar ging uiteindelijk akkoord met een salaris voor 33 uur. Medewerkers van staalfabrieken dreigden afgelopen week met nieuwe stakingen, die aanstaande woensdag zouden beginnen in de voor de staalindustrie belangrijke stad Duisburg. Die acties zijn nu van de baan. Sinds november legden staalarbeiders enkele keren het werk neer. ","Economie, Nieuws, Duitsland"
143,Het beste PSV ooit over het huidige PSV: 'De treble? Je weet het nooit' ,Het PSV van het seizoen 1987/1988 deed het en nu kan PSV het weer doen: de eerste seizoenshelft afsluiten met alleen maar overwinningen in de Eredivisie. Hoe kijkt de gouden ploeg van toen naar het elftal van nu?, Door Stan Wagtman ,2023-12-17T05:06:45+01:00, Voetbal ,"Het PSV van het seizoen 1987/1988 deed het en nu kan PSV het weer doen: de eerste seizoenshelft afsluiten met alleen maar overwinningen in de Eredivisie. Hoe kijkt de gouden ploeg van toen naar het elftal van nu? Nog voor de wedstrijd begonnen was, probeerde PSV 36 jaar geleden al een mentale tik uit te delen aan de tegenstander. Clubicoon Willy van de Kerkhof weet nog hoe het team dat in het seizoen 1987/1988 deed. ""Het was destijds nog toegestaan om na de warming-up op het veld te blijven staan. En dat deden we soms ook. De tegenstander werd letterlijk door ons opgewacht. Kom maar op, dachten we"", zegt Van de Kerkhof. Hij debuteerde in 1973 voor de Eindhovense club, maar het beste seizoen van PSV beleefde hij pas in zijn afscheidsjaar 1987/1988. ""In de eerste tien minuten wilden we altijd twee keer scoren. Dat was een doel. We waren zo dominant"", zegt de inmiddels 72-jarige Van de Kerkhof, die elke thuiswedstrijd in het stadion zit. Het huidige PSV doet hem denken aan de succesploeg van het seizoen 1987/1988. Qua prestaties is de ploeg lang niet zover als het elftal dat in 1988 kampioen werd, de KNVB-beker won én de Europacup I veroverde. Maar het huidige PSV is dicht bij een record van de ploeg van 35 jaar geleden, met naast Van de Kerkhof (op zijn 37e vooral bankzitter) topspelers als Ronald Koeman, Wim Kieft, Gerald Vanenburg en Hans van Breukelen. Als PSV vandaag wint van AZ is het de tweede Eredivisie-ploeg ooit die met louter overwinningen de winterstop haalt. Het gouden PSV van trainer Guus Hiddink had de primeur, met een zegereeks van zeventien wedstrijden, die in januari 1988 eindigde met een 2-2-gelijkspel tegen FC Twente, mede door een fout van doelman Van Breukelen. Gelijkenissen tussen beide teams en seizoenen zijn er volop. Zo raakte PSV afgelopen zomer met Xavi Simons voor het seizoen zijn sterspeler kwijt. ""En bij ons vertrok Ruud Gullit in de zomer naar AC Milan. Dat was een flinke aderlating voor ons"", zegt Frank Arnesen, Hij voetbalde tussen 1985 en 1988 voor PSV, werd daarna technisch directeur bij de club en is nu de 'voetbalcommissaris' in de raad van commissarissen van PSV. Arnesen weet nog goed hoe het vertrek van Gullit doorwerkte. ""In de voorbereiding verloren we alles. We waren de twee seizoenen ervoor kampioen geworden, maar om eerlijk te zijn verwachtten we weinig van het seizoen. Maar vanaf wedstrijd één ging het lopen en bleven we winnen"", zegt Arnesen, die in het bewuste seizoen na vijf duels zwaar geblesseerd raakte. Ook het huidige PSV is vanaf moment één in de competitie onverslaanbaar, nadat het in de Johan Cruijff Schaal met 0-1 bij Feyenoord won. PSV wint zijn duels met een overmacht die vergelijkbaar is met duels onder Hiddink. Dat team zette in zijn reeks zeges uitslagen als 9-0, 7-0 en 6-0 neer. Het huidige PSV won, op de wedstrijd tegen Feyenoord (1-2-zege) na, al zijn wedstrijden met minimaal twee doelpunten verschil. Met 52 doelpunten in vijftien duels ligt de ploeg van trainer Peter Bosz bovendien op koers om het seizoen op (afgerond) 118 doelpunten af te sluiten, één meer dan het PSV onder Hiddink. ""In het huidige PSV zit een enorme gretigheid om doelpunten te maken. Die gretigheid hadden wij vroeger ook"", vertelt Van de Kerkhof. Dat was mede te danken aan Hiddink en zijn assistent Hans Dorjee. Van de Kerkhof: ""Wij verslapten als spelers sowieso nooit, maar dat was óók omdat Guus en assistent Hans ons constant prikkelden. Dan zeiden ze: 'Scoren in de eerste vijftien minuten lukt jullie toch niet.' Dat moest je tegen onze groep niet zeggen, want dan deden we er alles aan om dat toch voor elkaar te krijgen."" Berry van Aerle, in het 1987/1988 de rechtsback van PSV, ziet iets soortgelijks gebeuren onder huidig PSV-trainer Bosz. ""Ik weet niet of Bosz zijn spelers met dat soort uitspraken prikkelt, maar je ziet dat hij zich enorm kan opwinden over details. Dat is super belangrijk om een spelersgroep scherp te houden. Je kunt je niet veroorloven om een dag minder te presteren"", zegt Van Aerle, die tussen 1981 en 1994 280 wedstrijden voor PSV speelde. Volgens Van Aerle, inmiddels scout bij PSV, willen de spelers dat ook niet. Hij ziet het spelplezier er bij PSV van afdruipen. ""En buiten het veld zitten ze goed in hun vel. Als wij bij PSV met de scouts gaan lunchen, luncht de selectie vaak na ons. Dan zie ik die gasten volop biljarten, darten en lachen. Daaraan zie je dat het een hecht team is."" Ook in het seizoen 1987/1988 vormde PSV een hecht collectief, zo herinnert Van Aerle zich. ""Wij hadden met spelers als Koeman, Søren Lerby en Vanenburg heus voetballers die erbovenuit staken. Maar we hadden ook spelers die het vuile werk voor hen konden opknappen. Die mix heeft dit PSV ook."" ""Je zou Schouten als verdedigende middenvelder kunnen vergelijken met Lerby. Noa Lang heeft qua bravoure iets van Vanenburg. En qua stijl van opbouwen lijken Koeman en Olivier Boscagli op elkaar. Dan heb je daarnaast nog jongens als Sergiño Dest en Jordan Teze, die het moeten hebben van hun agressiviteit. Zij lijken op Jan Heintze en mij in die tijd."" Volgens Arnesen is het knap hoe alle aankopen bij het huidige PSV renderen. ""Schouten, Lang, Hirving Lozano en zelfs Ricardo Pepi, die niet altijd speelt omdat Luuk de Jong het zo goed doet, presteren geweldig. Alleen Armel Bella-Kotchap heeft het nog niet laten zien, maar dat komt doordat hij geblesseerd is."" PSV heeft afgelopen zomer geweldig ingekocht, stelt Arnesen. ""En dat is moeilijker dan vroeger. Wij waren Europese top, waardoor jongens sneller naar ons kwamen of langer bleven. Spelers als Koeman of Vanenburg konden vroeger jaren bij ons spelen. Nu is het ondenkbaar dat Johan Bakayoko nog jaren bij PSV speelt, vanwege de enorme financiële verschillen met buitenlandse topcompetities."" Wellicht dat de Belg daar anders over denkt, als PSV zich dit jaar tussen de absolute top in Europa nestelt, zoals het in het seizoen 1987/1988 gebeurde. Al lijkt het winnen van de Champions League, de voormalige Europacup I, een mission impossible. ""De treble winnen wordt moeilijk"", zegt Van Aerle. ""Aan de andere kant: toen wij tegen Real Madrid speelden in de halve finale, werden wij in Spaanse kranten als kleinduimpje gezien. Dat werkte voor ons als een rode lap op een stier. We flikten het uiteindelijk (PSV won na een 1-1 in Madrid en 0-0 in Eindhoven op basis van uitdoelpunten, red.). Je weet nooit of dat voor dit PSV ook gaat gelden."" Waar de clubcoryfeeën vooral op hopen, is dat het huidige PSV hun 36 jaar oude record breekt. ""Ik gun deze spelersgroep alles"", zegt Van de Kerkhof. ""Als PSV'er in hart en nieren hoop ik echt dat ze het flikken."" Arnesen: ""Ik denk dat het realistisch is. Maar ik vind het belangrijker dat ze kampioen worden. Anders is die reeks voor niks geweest."" ","Voetbal, Psv"
144,Acteur Tom Hollander ontving per ongeluk mail met flinke bonus voor Tom Holland ,"De Britse acteur Tom Hollander wordt vaak verward met zijn jongere collega, Spider-Man-ster Tom Holland. Ze hebben ook hetzelfde management, wat onlangs tot een flinke blunder leidde. Hollander kreeg een mail over een aanzienlijke bonus die voor Holland bedoeld was.", Door onze entertainmentredactie ,2024-01-25T08:53:17+01:00, Achterklap ,"De Britse acteur Tom Hollander wordt vaak verward met zijn jongere collega, Spider-Man-ster Tom Holland. Ze hebben ook hetzelfde management, wat onlangs tot een flinke blunder leidde. Hollander kreeg een mail over een aanzienlijke bonus die voor Holland bedoeld was. Dat vertelde Hollander, bekend van onder meer The White Lotus en Pirates of the Caribbean, in de talkshow van Seth Meyers. De Britse acteur kreeg van zijn management een mail met een bonus voor de film The Avengers. ""Ik geloof niet dat ik in The Avengers zit"", dacht Hollander terwijl hij de mail opende. ""Het ging om een verbazingwekkende hoeveelheid geld"", vertelde hij aan Meyers. ""Het was niet eens zijn salaris, het was een bonus. Het was een bedrag van zeven cijfers. Het was meer geld dan ik ooit had gezien."" De 56-jarige Hollander zei dat het nooit leuk is om verward te worden met de 27-jarige Holland. ""Ik maak soms kennis met iemand die dan eerst heel opgewonden is, dan verward en daarna het beste te vergelijken is met een teleurgesteld kind. Het is moeilijk. Want weet je, ik was er eerder!"", grapte hij. ","Achterklap, Tom Holland, Tom Hollander"
145,Van Dijk komt terug op uitspraken over Liverpool-toekomst: 'Uit context gehaald' ,Virgil van Dijk heeft de Liverpool-fans gerustgesteld nadat hij had gezegd te twijfelen over zijn toekomst bij de club door het vertrek van trainer Jürgen Klopp. De Nederlander stelt dat zijn uitspraken uit hun verband zijn gehaald., Door onze sportredactie ,2024-01-31T08:06:05+01:00, Voetbal ,"Virgil van Dijk heeft de Liverpool-fans gerustgesteld nadat hij had gezegd te twijfelen over zijn toekomst bij de club door het vertrek van trainer Jürgen Klopp. De Nederlander stelt dat zijn uitspraken uit hun verband zijn gehaald. ""Het is de grote vraag of ik na het seizoen bij Liverpool blijf. Ik ben erg benieuwd welke kant het opgaat (na het vertrek van Klopp, red.). Als daar duidelijkheid over is, dan bekijken we onze situatie"", zei de 32-jarige Van Dijk zondag na de 5-2-zege op Norwich City in de FA Cup tegen The Times. Daarna ontstond veel rumoer. Van Dijk hoopt dat nu dus de kop in te drukken. ""Ik ben 100 procent toegewijd aan de club. Ik hou van de fans. De uitspraken zijn volledig uit de context gehaald"", zei de aanvoerder van Liverpool in gesprek met Men in Blazers. Het contract Van Dijk loopt in de zomer van 2025 af, waardoor Liverpool er veel aan gelegen zal zijn het contract van de centrale verdediger op tijd te verlengen. De vraag is of dat lukt, nu Klopp na het seizoen vertrekt. ""Maar vijf dagen geleden hadden we het nog niet eens over mijn contract. Dus ik vind dit ook een beetje flauw"", aldus Van Dijk. ""Ik ben er nu op gebrand om er een mooi, speciaal jaar van te maken met Liverpool."" Van Dijk geeft wel toe ""in shock"" te zijn geweest door de mededeling van Klopp. ""Maar ik ben volledig toegewijd aan Liverpool. Ik hou van de club, ben de captain en geniet van elke seconde hier"", stelde Van Dijk. Klopp maakte vorige week in een videoboodschap aan de fans bekend aan het einde van het seizoen te stoppen als trainer van Liverpool. Hij heeft er dan negen jaar opzitten op Anfield. ""Ik begrijp dat dit een verrassing kan zijn"", stelde de 56-jarige Klopp. ""Maar het is te verklaren. Mijn energie raakt op. Ik heb nu absoluut geen problemen, maar ik weet gewoon dat ik dit niet kan blijven doen. Dat is de harde waarheid die ik na alle jaren met jullie moet delen."" Klopp is sinds oktober 2015 hoofdtrainer op Anfield en won met de club onder meer de Champions League in 2019. Een jaar later werd hij landskampioen met 'The Reds'. Hij had nog een contract tot de zomer van 2026. ","Voetbal, Liverpool, Premier League, Jürgen Klopp, Virgil Van Dijk"
146,Met deze powerbanks strand je tijdens de vakantie niet met een lege accu ,Je bent tijdens je zomervakantie in de middle of nowhere aan het backpacken en ineens valt je smartphone uit. Weg is je gps-navigatie. Met deze powerbanks kun je dat voorkomen., Door NU.nl ,2022-09-01T21:35:45+02:00, Vakantie ,"Je bent tijdens je zomervakantie in de middle of nowhere aan het backpacken en ineens valt je smartphone uit. Weg is je gps-navigatie. Met deze powerbanks kun je dat voorkomen. Dit is een ingekorte versie van een uitgebreide vergelijking op BestGetest. Een powerbank is een soort draagbare batterij voor je smartphone, al kun je ze ook gebruiken voor een laptop of oordopjes. Een telefoon kun je er, afhankelijk van de capaciteit van de telefoonaccu en powerbank, een paar keer mee opladen. Maar de ene powerbank is de andere niet: capaciteit, laadsnelheid en andere factoren kunnen een groot verschil maken. We hebben de populairste powerbanks uitgebreid getest. Daarbij hebben we ook gelet op de totale capaciteit van de powerbanks en het vermogen dat ze kunnen leveren. Hoe hoger de capaciteit, hoe vaker je je telefoon kunt laden. En hoe hoger het vermogen, hoe sneller je je telefoon laadt. Met de Samsung Battery Pack heb je een veelzijdige powerbank die al je apparaten oplaadt. Gebruik je de USB-C-uitgang, dan kun je snelladen met maximaal 25 W. De capaciteit van deze powerbank bedraagt 20.000 mAh, waarmee je je telefoon zo'n vijf of zes keer kunt opladen. Het opladen van de powerbank zou iets sneller mogen, maar verder zijn we erg tevreden. Samsung heeft ook een draadloze variant van de Battery Pack, die echter maar de helft van de capaciteit heeft. Belkin maakt een heleboel verschillende powerbanks, maar de BoostCharge 20000 mAh USB-C is wat ons betreft een aanrader. Met een prijs van nog geen drie tientjes haal je een powerbank in huis die een flinke capaciteit heeft. Het opladen gaat wel erg langzaam, maar je zal misschien ergens op moeten inleveren. Een tweede minpuntje is bijna cosmetisch: in de naam zit USB-C, maar die poort kun je enkel voor het laden van de powerbank gebruiken. Natuurlijk kun je wel gewoon een USB-C-stekker voor je telefoon gebruiken. Maar de stekker die je in je powerbank prikt, moet dan een gewone USB-A-aansluiting hebben. Neem je alleen met topprestaties genoegen en ben je bereid daarvoor te betalen, dan kunnen we de Sandberg Powerbank USB-C PD 100W 20000 aanraden. Vooral als je van plan bent je laptop via een powerbank op te laden (uiteraard via USB-C) is deze powerbank krachtig genoeg om veeleisende laptops met een dikke 80 watt te laden. De powerbank heeft dezelfde capaciteit als de twee powerbanks hierboven, maar voor het extra vermogen betaal je wel behoorlijk. Nog een pittig geprijsde powerbank die tegen een stootje kan, is de XR102 van Xtorm. Hij zit in een behuizing die met rubber is bekleed en heeft afsluitbare klepjes voor de poorten. Daarmee kan de powerbank redelijk tegen water, dus een buitje of wat spatwater mag geen probleem zijn. Ermee gaan diepzeeduiken is wat te veel gevraagd. Maar je hoeft in ieder geval niet bang te zijn voor een valpartij of een beetje water. Er zit ook nog een zaklampje op en je laadt je telefoon of zelfs je laptop er snel mee op. In deze rubriek schrijven we over technologische apparaten die door BestGetest zijn beoordeeld. Dit is een samenwerking tussen de onafhankelijke redactie van deze site en BestGetest. De adviezen van BestGetest komen tot stand in samenwerking met het testlab van Tweakers, waar onder andere accuduur, snelheid en andere belangrijke aspecten van het product worden getest. In het lab worden per jaar honderden producten getoetst. De redactie van BestGetest is volledig onafhankelijk. Bedrijven betalen op geen enkele manier om in deze artikelen behandeld te worden. ","Vakantie, Tech"
147,Dit is waarom ontbijten zo belangrijk is ,Het ontbijt staat bekend als de belangrijkste maaltijd van de dag. Toch zijn er mensen die een hekel hebben aan ontbijten en het daarom het liefst overslaan. Of die aan intermittent fasting doen. Maar hoe verstandig is dat?, Door Isabelle Voois ,2022-11-03T21:32:27+01:00, Eten en drinken ,"Het ontbijt staat bekend als de belangrijkste maaltijd van de dag. Toch zijn er mensen die een hekel hebben aan ontbijten en het daarom het liefst overslaan. Of die aan intermittent fasting doen. Maar hoe verstandig is dat? Het Voedingscentrum raadt aan elke dag te ontbijten. Die eerste maaltijd levert namelijk belangrijke voedingsstoffen zoals calcium, foliumzuur, vitamine B2, vitamine A en vezels. Ontbijten kan er ook voor zorgen dat je de rest van de dag regelmatiger eet. ""Als je hebt geslapen, heb je een lange tijd niet gegeten. Je bloedglucose is daardoor laag. Door te ontbijten krijgt je lichaam dus weer energie"", legt woordvoerder Anne Lutgerink uit. Een richtlijn hoelang je na het opstaan het beste kunt eten is er volgens Lutgerink niet. Er wordt wel veel onderzoek gedaan naar op welke tijden je wel en niet zou moeten eten, weet Desiré van der Kruk, diëtist en eigenaar van jouwfoodplan.nl, een platform voor online dieetconsulten. ""Maar wat de perfecte tijd is, weten we niet."" ""Uit onderzoek blijkt wel dat mensen die ontbijten vaker een gezond gewicht hebben en minder last van hart- en vaatziekten"", zegt Lutgerink. ""Gemiddeld komen mensen die ontbijten vaker aan hun voedingsstoffen, ze krijgen dus genoeg vitamines binnen. Dat zie ik ook in de praktijk. Mensen die hun ontbijt overslaan, eten niet genoeg op een dag en snoepen ook vaker."" ""Als jij op een dag genoeg eet, moet het in principe niet uitmaken wanneer jij ontbijt en of je ontbijt"", stelt Van der Kruk. ""Maar in de meeste gevallen raad ik ontbijten wel aan. Als je nou echt niks door je keel krijgt 's ochtends, kun je bijvoorbeeld ook rond 11.00 uur pas ontbijten. Je hoeft het ontbijt niet te forceren, als je er maar voor zorgt dat je je drie hoofdmaaltijden binnenkrijgt."" ""Meerdere onderzoeken over intermittent fasting laten gezondheidsvoordelen zien"", merkt Van der Kruk op. ""Deelnemers verliezen gewicht als ze het ontbijt overslaan."" Toch is het volgens haar de vraag of dit komt doordat je op bepaalde momenten niet eet of simpelweg omdat je minder calorieën eet. Er is een ander bezwaar, zegt Van der Kruk. ""In zulke onderzoeken gaan deelnemers - als ze weten dat ze op hun gewicht en voeding worden beoordeeld - extra gezond eten. Dat geeft een vertekend beeld."" Als je sport is een goed ontbijt essentieel. ""Sporten op een lege maag is niet verstandig. Je spieren krijgen dan te weinig energie en het is niet goed voor de spieropbouw"", waarschuwt Lutgerink. ""Het zorgt ook niet voor een snellere vetverbranding, zoals wel eens wordt gedacht. Je loopt het risico dat je tijdens het sporten minder energie hebt en daardoor eerder stopt. Sommige mensen vallen zelfs flauw, omdat het glucosegehalte in het bloed te veel daalt."" ""Een grote maaltijd kun je beter niet vlak voor het sporten eten"", weet Lutgerink. ""Het verteren van voedsel vraagt om een constante aanvoer van bloed naar het maagdarmkanaal. Als je direct daarna sport, vragen je spieren ook om zuurstofrijk bloed. Deze twee processen komen met elkaar in gedrang, waardoor maagklachten kunnen ontstaan. Eet liever iets kleins dat voldoende energie en voedingsstoffen levert en waardoor je een hongergevoel kunt voorkomen."" ""Eet het liefst een combinatie van eiwitten, granen en fruit tijdens het ontbijt"", adviseert Van der Kruk. ""Neem bijvoorbeeld een bakje kwark met wat muesli, zaden en fruit. Of een boterham met kaas en een appeltje. Havermout kan ook. Het is in ieder geval goed om af te wisselen."" ""Je ontbijt kan bestaan uit verschillende producten uit de Schijf van Vijf"", zegt Lutgerink. ""Bijvoorbeeld volkoren brood besmeerd met halvarine of margarine uit een kuipje, en beleg dat met bijvoorbeeld 30+ kaas of 100 procent pindakaas. Drink daarbij een glas magere of halfvolle melk of karnemelk. Sojadrink verrijkt met calcium en vitamine B is ook uitstekend."" ","Eten En Drinken, Slimmer Leven"
148,Dick en Marleen verkochten hun woning aan 32-jarige zoon ,"Ouders Dick en Marleen Zomer namen een ingrijpende beslissing. Ze verkochten hun woning aan hun 32-jarige zoon en zijn vriendin, die maar geen eigen huis konden bemachtigen. Nu hebben ze zelf niets meer. 'Wij hebben alles over voor onze kinderen.'", Door AD/Julia Bokdam ,2024-01-31T09:45:20+01:00, Uit andere media ,"Ouders Dick en Marleen Zomer namen een ingrijpende beslissing. Ze verkochten hun woning aan hun 32-jarige zoon en zijn vriendin, die maar geen eigen huis konden bemachtigen. Nu hebben ze zelf niets meer. 'Wij hebben alles over voor onze kinderen.' Dit artikel is afkomstig uit het AD. Elke dag verschijnt een selectie van de beste artikelen uit de kranten en tijdschriften op NU.nl. Daar lees je hier meer over. Ze kon niet langer aanzien hoe het haar 32-jarige zoon Jef ondanks allerlei pogingen maar niet lukte om een huis te krijgen op de oververhitte woningmarkt. ""Hij maakte geen schijn van kans"", zegt Marleen Zomer. Net als zijn vriendin stond hij al jaren ingeschreven voor een huurwoning in Borculo. Tevergeefs. ""Hoger dan plaats twee zijn ze nooit gekomen."" Een koopwoning bleek al helemaal onbegonnen werk. ""Ze kwamen er gewoon niet tussen"", verzucht Marleen. ""Overbieden? Zo ver kwamen ze niet eens"", zegt ze. ""Ze hebben allebei een baan, maar het bedrag dat ze samen konden lenen, 280.000 euro, was niet genoeg om hier iets te kunnen kopen."" Het handjevol starterswoningen dat vrijkwam was te klein voor de grote vraag. En dus kwam Jeff niet verder dan zijn slaapkamer, de ongeveer 12 vierkante meter in het huis van zijn ouders. Dat begon te knellen. Alle eventuele toekomstplannen kwamen stil te liggen. ""Ze konden niets opbouwen. En niet aan kinderen beginnen. Als je die stap zet dan moet je wel een eigen plek hebben."" Na de zoveelste poging namen Dick en Marleen het heft in eigen hand. ""Ik vond het zo zielig om te zien dat ze geen enkele kans maakten en zei tegen mijn man: 'We gaan onze jongen helpen'. We verkopen ons huis aan hem."" Waar ze zelf naar toe moesten, geen idee. De toekomst van zoon Jef kwam op de eerste plaats. ""Wij hebben alles over voor onze kinderen."" Nu zijn de rollen omgedraaid. Niet zoon Jeff, maar zijn ouders zitten zonder huis. Want ook hen lukt het niet om iets te vinden, ondanks dat ze al jaren ingeschreven staan voor een huurwoning. Ze zijn op zoek naar een seniorenwoning. De ene keer staan ze op plek zes, dan bungelen ze weer ergens onderaan. Het is een onwerkelijk tafereel. De zestigers 'logeren' nu tijdelijk in het huis waar ze meer dan dertig jaar hebben gewoond en hun kinderen zagen opgroeien. Het huis is op papier niet meer van hen. Dus is het illegaal om er te blijven wonen. Er wordt naarstig gezocht naar een eigen plek. ""We zijn elke dag aan het kijken of er iets vrijkomt."" Marleen belt regelmatig naar de woningcorporatie, maar krijgt telkens te horen dat ze pas kan reageren als er iets vrijkomt. Ze moet de website in de gaten houden, meer kan ze niet doen. ""We doen eigenlijk precies wat de regering van ons vraagt. We maken plaats voor de volgende generatie en dan zitten we zelf met lege handen, dat is frustrerend."" De zestigers hopen snel iets te vinden, maar overwegen noodgedwongen uit te wijken naar een chalet op een vakantiepark. ""En ook dat zal dan weer tijdelijk zijn."" Toch staat het stel achter de beslissing. ""Ons leven zit er al voor een gedeelte op. Nu kan Jeff verder."" ","Marleen Zomer, Dick"
149,Eten en drinken in plastic wordt duurder door nieuwe regels ,"Vanaf 1 juli mogen horeca, tankstations, supermarkten en speciaalzaken geen eten en drinken in (deels) plastic verpakkingen meer verkopen zonder daar een toeslag voor te rekenen. Als alternatief kunnen ze herbruikbare verpakkingen aanbieden, maar daar lijkt in de praktijk weinig van terecht te komen, blijkt uit een rondgang van NU.nl.", Door Eva Schouten ,2023-06-21T05:02:18+02:00, Economie ,"Vanaf 1 juli mogen horeca, tankstations, supermarkten en speciaalzaken geen eten en drinken in (deels) plastic verpakkingen meer verkopen zonder daar een toeslag voor te rekenen. Als alternatief kunnen ze herbruikbare verpakkingen aanbieden, maar daar lijkt in de praktijk weinig van terecht te komen, blijkt uit een rondgang van NU.nl. ""We stimuleren hergebruik waar dat kan"", zegt een woordvoerder van marktleider Albert Heijn (AH). ""Maar het moet voor de klant wel praktisch uitvoerbaar zijn."" Jumbo en PLUS laten weten dat ze nog bezig zijn met de invulling van de nieuwe regels. Het lijkt onwaarschijnlijk dat supermarkten klanten in de winkel eten en drinken uit plastic verpakkingen laten halen om die in eigen bekers of bakjes over te hevelen. Dus zal op veel producten een toeslag komen van 5, 25 of 50 cent. Die heffing zal zichtbaar zijn op de kassabon. Bij de restaurants van McDonald's hoeven mensen niet aan te komen met hun eigen bekers om die te laten vullen met bijvoorbeeld een milkshake. ""Dat zullen we vanuit oogpunt van hygiëne niet accepteren en gezien de grote aantallen bezoekers die wij hebben, is dat ook niet te doen"", zegt een woordvoerder van de fastfoodketen. Wie zijn shake of frisdrank in een wegwerpbeker laat gieten, betaalt daar vanaf 1 juli 0,25 euro extra voor. ""Conform de richtlijn van het ministerie."" Of je betaalt 1 euro extra voor een statiegeldbeker. ""Waar veel meer plastic voor nodig is dan dat beetje dat nog in de gewone beker zit. Bovendien moeten die afgewassen worden, wat water en energie kost."" De tankstations noemen de nieuwe regels bij monde van brancheclub BETA ""met de beste bedoelingen bedacht maar weinig praktisch"". Mensen die bij een tankstation eten en drinken halen, zijn gericht op snelheid en gemak, zegt de woordvoerder. ""Daar past een eigen beker of bakje meenemen niet direct bij. Mensen zullen eerder bereid zijn extra te betalen."" Herbruikbare bekers die bij het tankstation in de vaatwasser gaan, dat ziet de BETA ook niet snel gebeuren. ""De meeste zullen geen ruimte hebben voor ook nog een afwasmachine erbij. Daar staat het verplichte apparaat voor de inname van statiegeldblikjes al."" De snackbarhouders balen er vooral van dat 'het bakje om mee te nemen naar de cafetaria' steeds als voorbeeld wordt genoemd. ""Volgens de regelgeving mag het, maar in de praktijk werkt het niet"", zegt de directeur Frans van Rooij van brancheorganisatie ProFri. ""Een frietje is een impulsaankoop. Mensen lopen niet met eigen bakjes in hun tas rond."" Sowieso heb je nadat je je patatje op hebt, een vies bakje. ""We staan achter iedere maatregel om milieuschade tegen te gaan, maar dit schiet zijn doel voorbij."" Ook in de friettent is het waarschijnlijker dat je extra betaalt voor wegwerpbakjes. Die worden nu al vaak vervangen door duurzamere varianten. De nieuwe regels richten zich op plastic verpakkingen van voedsel dat je direct uit de verpakking kunt eten of drinken, zonder ""verdere bereiding"" als opwarmen of bakken. Schillen en wassen, zoals bij snoepgroente in een plastic bak, wordt dan weer niet gezien als verdere bereiding. ","Economie, Supermarkten, Duurzaamheid, Eten En Drinken, Nu.nl"
150,Kerstcircus Ahoy komt na 51 jaar tot definitief einde ,Het Kerstcircus Ahoy komt na 51 edities tot een definitief einde. Het jaarlijkse circus in de Rotterdamse evenementenhal moest het na deze editie doen zonder producent Fernand Banning. Hij blijkt onvervangbaar., Door onze entertainmentredactie ,2023-12-15T15:15:51+01:00, Boek & Cultuur ,"Het Kerstcircus Ahoy komt na 51 edities tot een definitief einde. Het jaarlijkse circus in de Rotterdamse evenementenhal moest het na deze editie doen zonder producent Fernand Banning. Hij blijkt onvervangbaar. Banning stond 44 jaar lang aan het roer van het Kerstcircus. Zonder zijn signatuur is het circus ""niet meer hetzelfde"", concludeert directeur Jolanda Jansen. Daarom stopt het oudste evenement van Ahoy. Het circusevenement is uitgegroeid tot een vaste waarde in de decembermaand, zegt Jansen. ""Sinds 1979 bracht Banning de magie van het circus tot leven in Rotterdam."" Dat deed hij door internationale topartiesten naar Rotterdam te halen en nostalgische acts te combineren met hedendaagse circusacts. De artiesten werden begeleid door een orkest. Banning was verantwoordelijk voor zowel creatie, productie als regie. Hij won meerdere prijzen, waaronder twee keer de Prix d'Honneur en de Oscar Carré Trofee. Het slot van het tijdperk-Banning en Kerstcircus Ahoy wordt op Eerste Kerstdag afgetrapt. De laatste show vindt op 31 december plaats. ","Boek & Cultuur, Ahoy, Fernand Banning"
151,Wat wil jij weten over de huizenprijzen? Stel hier je vragen ,De prijzen van koopwoningen zijn in april voor de derde maand op rij gedaald. Op ons reactieplatform NUjij waren hier veel vragen over. Want wat betekent dit voor de economie? En is dit het juiste moment om een huis te kopen of kun je beter nog even wachten? Stel je vragen over de huizenprijzen hier., Door onze interactieredactie ,2023-05-24T11:57:29+02:00, Wonen ,De prijzen van koopwoningen zijn in april voor de derde maand op rij gedaald. Op ons reactieplatform NUjij waren hier veel vragen over. Want wat betekent dit voor de economie? En is dit het juiste moment om een huis te kopen of kun je beter nog even wachten? Stel je vragen over de huizenprijzen hier. Morgen zit onze economieredacteur Tom van Gurp klaar om jullie vragen over de huizenprijzen te beantwoorden. ,"Wonen, Woningmarkt, Economie, Nujij"
152,Grand Prix van Spanje wordt vanaf 2026 gehouden op stratencircuit in Madrid ,De Grand Prix van Spanje wordt vanaf 2026 verreden in Madrid. De Formule 1-race verhuist van het Circuit de Barcelona-Catalunya naar een semistratencircuit in de hoofdstad., Door Joost Nederpelt ,2024-01-23T10:39:35+01:00, Formule 1 ,"De Grand Prix van Spanje wordt vanaf 2026 verreden in Madrid. De Formule 1-race verhuist van het Circuit de Barcelona-Catalunya naar een semistratencircuit in de hoofdstad. De nieuwe baan wordt aangelegd rondom een evenementencomplex in het noordoosten van Madrid, dicht bij het internationale vliegveld van de Spaanse metropool. Het wordt een semipermanent stratencircuit van 5,4 kilometer, vergelijkbaar met de banen in het Canadese Montreal en het Australische Melbourne. De Formule 1 bezocht Madrid in 1981 voor het laatst, toen op het Circuito del Jarama ten noorden van de stad. De verhuizing terug naar de hoofdstad past in de huidige trend in de koningsklasse om de sport makkelijk bereikbaar te maken voor fans. De Formule 1 wil de coureurs daarom vooral in steden laten rijden. ""Madrid is een geweldige stad met een mooie sportcultuur. Dit is een spannend nieuw hoofdstuk voor de Formule 1 in Spanje"", zegt Formule 1-CEO Stefano Domenicali. Het nieuwe contract loopt tot 2035. ""Met deze aankondiging komt Madrid in een exclusieve groep steden die de Formule 1 ontvangt"", zegt burgermeester José Luis Martínez-Almeida. ""We weten dat Formule 1 meer is dan een race. Het is een mooie kans om te laten zien waartoe Madrid in staat is."" Het Circuit de Barcelona-Catalunya is sinds 1991 gastheer van de Spaanse Grand Prix. De baan op 15 kilometer van Barcelona werd lange tijd veel door de Formule 1 bezocht, aangezien ook de wintertests er vaak plaatsvonden. Die worden tegenwoordig in Bahrein gehouden. In 2026 raakt het circuit dus ook de jaarlijkse race van de koningsklasse kwijt. In 2016 won Max Verstappen er zijn eerste race. ","Formule 1, Gp Spanje, Max Verstappen, Madrid"
153,Archeologen vinden resten van oudste door mensen gemaakt fort in Siberië ,Archeologen hebben in het westen van Siberië resten gevonden van door mensen gemaakte forten. De oudste resten zijn zo'n achtduizend jaar oud. Het was niet bekend dat mensen al zo vroeg dergelijke bouwwerken konden maken., Door Robbert van der Linde ,2023-12-16T22:22:23+01:00, Wetenschap ,"Archeologen hebben in het westen van Siberië resten gevonden van door mensen gemaakte forten. De oudste resten zijn zo'n achtduizend jaar oud. Het was niet bekend dat mensen al zo vroeg dergelijke bouwwerken konden maken. De archeologen beschrijven hun onderzoek in het decembernummer van Antiquity. Het archeologische tijdschrift wordt uitgegeven door de Universiteit van Cambridge. Het fort lijkt een versterkte nederzetting te zijn. Die bestaat uit meerdere huizen die in de grond zijn gegraven. Dat gebeurde waarschijnlijk om de bewoners tegen de kou te beschermen. Om de huizen te beschermen, werden er palen en geulen omheen geplaatst. De nederzetting werd gevonden in de regio Amnya, in het noorden van Rusland. In het gebied werden al eerder oude bouwwerken gevonden. Het gebied werd millennialang bewoond door jager-verzamelaars. Met koolstofdatering konden de archeologen achterhalen dat het fort achtduizend jaar oud is. Dat is ouder dan andere versterkte nederzettingen die wereldwijd gevonden zijn. In de rest van Europa werden dergelijke versterkte nederzettingen pas tweeduizend jaar later gebouwd. ","Wetenschap, Geschiedenis, Siberië"
154,Minister Kuipers wil geen extra geld voor postcovid vrijmaken: 'Te veel risico's' ,"Demissionair minister Ernst Kuipers (Volksgezondheid, Welzijn en Sport) wil geen extra geld vrijmaken voor behandelcentra en behandelingen voor mensen die kampen met het postcovidsyndroom. Eerst moeten de behandelingen wetenschappelijk worden getest.", Door onze nieuwsredactie ,2023-12-09T19:53:01+01:00, Coronavirus ,"Demissionair minister Ernst Kuipers (Volksgezondheid, Welzijn en Sport) wil geen extra geld vrijmaken voor behandelcentra en behandelingen voor mensen die kampen met het postcovidsyndroom. Eerst moeten de behandelingen wetenschappelijk worden getest. Dat zegt hij in de uitzending van het televisieprogramma Kassa van zaterdagavond. Aan behandelingen die nog niet wetenschappelijk zijn getest, kleven ""te veel risico's"", vindt Kuipers. Hij pleit voor meer onderzoek naar het syndroom. Kuipers benadrukt dat bij ""hele complexe ziektebeelden (zoals het postcovidsyndroom, red.) het komen tot oplossingen iets van de lange adem is"". Patiënten met ernstige klachten kunnen volgens hem wel de ""normale route"" bewandelen. Ze kunnen met klachten naar de huisarts, fysiotherapeut of medisch specialist. De demissionaire minister realiseert zich dat het een harde boodschap is voor de 450.000 Nederlandse patiënten die lijden aan het postcovidsyndroom. Voor hen is nu helemaal geen behandeling mogelijk. Naar schatting kampen 90.000 patiënten met ernstige klachten, bleek deze zomer uit een rapport van het Maatschappelijk Impact Team (MIT). Het MIT adviseert het kabinet over de gevolgen van het coronavirus voor economie en maatschappij. Volgens Kuipers is extra onderzoek nodig omdat niet duidelijk is hoe het syndroom precies ontstaat. Ook zijn er ""geen aangrijpingspunten"" en is er geen wetenschappelijk onderbouwde ""medicamenteuze behandeling"" beschikbaar. De frustratie van patiënten begrijpt hij, maar meer onderzoek en dus langer wachten op behandeling is volgens de bewindsman ""het eerlijke verhaal"". Patiëntenorganisatie PostCovidNL is niet te spreken over het besluit van Kuipers. ""Deze patiënten kunnen niet vijf jaar wachten tot er grondig bewezen behandelmethoden zijn. We moeten nú toepassen wat we nú al weten. Het gaat dan bijvoorbeeld om medicatie die voor andere ziektes al bewezen effectief en veilig is"", zegt directeur Diewke De Haen. PostCovidNL pleit voor navolging van de Duitse aanpak, waar al wél klinieken zijn opgezet en waar wordt geëxperimenteerd met bestaande behandelingen en medicatie. Kuipers benadrukt dat de bal bij ziekenhuizen ligt om aan dit soort behandelingen te beginnen. Maar dat zal wel uit eigen budget gefinancierd moeten worden. Eerder beloofde de demissionaire minister om 32 miljoen euro vrij te maken voor onderzoek. PostCovidNL en artsen zouden graag zien dat tenminste een deel van dat geld ook naar expertisecentra of experimentele behandelingen gaat. Omdat het vrijgemaakte geld pas in het begin van volgend jaar beschikbaar is, besloten vijf ziekenhuizen zelf het initiatief te nemen en te beginnen met onderzoek naar het postcovidsyndroom. Dat onderzoek is betaald met ingezameld geld. Kuipers besloot eerder ook al tegen het advies van het MIT in om postcovidpatiënten niet landelijk te registreren. ","Coronavirus, Binnenland, Langdurige Covid, Ernst Kuipers, Postcovid"
155,Britse oud-premier Johnson biedt excuses aan tijdens verhoor over coronabeleid ,De Britse oud-premier Boris Johnson heeft zijn excuses aangeboden aan de nabestaanden van overleden coronapatiënten. Johnson wordt woensdag en donderdag verhoord door een parlementaire commissie. Die onderzoekt het beleid van Johnsons regering tijdens de coronapandemie., Door onze nieuwsredactie ,2023-12-06T12:58:04+01:00, Buitenland ,"De Britse oud-premier Boris Johnson heeft zijn excuses aangeboden aan de nabestaanden van overleden coronapatiënten. Johnson wordt woensdag en donderdag verhoord door een parlementaire commissie. Die onderzoekt het beleid van Johnsons regering tijdens de coronapandemie. Johnson zei woensdag ""diepe spijt te hebben voor de pijn, het verlies en het lijden van de slachtoffers en hun families"". In het Verenigd Koninkrijk overleden meer dan 230.000 mensen aan de gevolgen van een coronabesmetting. Miljoenen mensen raakten besmet met het virus. De oud-premier kwam drie uur te vroeg aan op de plek in Londen waar de verhoren plaatsvinden. Pas later in de ochtend arriveerden er demonstranten. Onder hen zijn nabestaanden van overleden coronapatiënten. In oktober 2021 concludeerde een parlementaire commissie al dat het coronabeleid van de regering zwaar gefaald had. De commissie noemde het beleid tijdens de pandemie ""een van de grootste volksgezondheidsdebacles"" uit de Britse geschiedenis. Een maand later stelde een ander onderzoek dat de Britse overheid aan het begin van de coronapandemie ""te druk"" was met de Brexit. Daardoor was minder tijd en mankracht beschikbaar om plannen te maken voor wat te doen tijdens een crisissituatie - zoals de coronapandemie. Johnson stapte vorig jaar juli op als premier na een reeks schandalen. Hij struikelde onder meer over 'partygate'. Johnson en andere leden van de regering hielden tijdens de coronapandemie feestjes, terwijl de rest van het land in strenge lockdown zat. ","Buitenland, Verenigd Koninkrijk, Boris Johnson, Coronavirus"
156,"DPG Media wil RTL Nederland overnemen, naam RTL blijft bestaan ","DPG Media is van plan RTL Nederland over te nemen. De bedrijven hebben een overeenkomst bereikt, waarbij RTL zijn naam behoudt. De overname ter waarde van 1,1 miljard euro moet nog wel worden goedgekeurd door toezichthouder ACM.", Door onze entertainmentredactie ,2023-12-15T11:08:58+01:00, Media ,"DPG Media is van plan RTL Nederland over te nemen. De bedrijven hebben een overeenkomst bereikt, waarbij RTL zijn naam behoudt. De overname ter waarde van 1,1 miljard euro moet nog wel worden goedgekeurd door toezichthouder ACM. ""We geloven sterk in de toekomst van televisie en streaming, waarbij de kracht van goede lokale programma's en series cruciaal is"", zegt Erik Roddenhof, CEO van DPG Media. ""RTL en Videoland zijn succesvolle lokale merken met een fantastische programmering die gewaardeerd wordt door een breed publiek. RTL Nederland past daarmee heel goed bij DPG Media."" Roddenhof stelt dat RTL Nederland en DPG Media voor vergelijkbare uitdagingen staan in het veranderende televisielandschap met internationale streamingdiensten. Hij denkt dat het noodzakelijk is om de krachten te bundelen. DPG Media en RTL zijn overeengekomen dat RTL zijn naam mag behouden. RTL Nederland en RTL Nieuws zullen onder leiding van CEO Sven Sauvé als nieuwe divisie onder DPG Media vallen. ""Door onze krachten te bundelen, creëren we een completer mediaconcern dat volop blijft investeren in lokale, innovatieve, impactvolle content en onafhankelijke journalistiek"", reageert Sauvé. De voorgenomen overname wordt voor advies voorgelegd aan de betrokken ondernemingsraden. De ACM moet het plan ook nog goedkeuren. De ACM stak eerder dit jaar nog een stokje voor een fusie tussen RTL en Talpa. Het samengevoegde bedrijf zou dan een te machtige positie in het commerciële medialandschap innemen. De ACM heeft nu gezegd zorgvuldig te gaan kijken naar de geplande overname. Volgens een woordvoerder van de ACM moet de overname nog officieel worden voorgelegd aan de toezichthouder. DPG is de uitgever van onder meer NU.nl, AD, de Volkskrant, Trouw en Het Parool. Ook de radiozenders Qmusic en JOE vallen onder het van oorsprong Belgische mediabedrijf. In België is DPG al gedeeltelijk eigenaar van RTL Belgium. ","Media, Cultuur, Dpg, Acm, Rtl, Nederland"
157,Badjas van The Dude uit The Big Lebowski geveild voor ruim anderhalve ton ,"Het is waarschijnlijk de beroemdste badjas ter wereld: de lichtbruine peignor die Jeff Bridges droeg in de speelfilm The Big Lebowski. Zaterdagavond is het stuk filmgeschiedenis geveild voor 169.000 Amerikaanse dollar, omgerekend 158.860 euro.", Door onze nieuwsredactie ,2023-12-17T11:53:37+01:00, Media en Cultuur ,"Het is waarschijnlijk de beroemdste badjas ter wereld: de lichtbruine peignor die Jeff Bridges droeg in de speelfilm The Big Lebowski. Zaterdagavond is het stuk filmgeschiedenis geveild voor 169.000 Amerikaanse dollar, omgerekend 158.860 euro. De badjas was een van de 257 items uit de bowlingfilm die onder de hamer gingen. Voor de bijna 160.000 euro kreeg de hoogste bieder ook het witte T-shirt dat The Dude, gespeeld door Bridges, onder de badjas droeg. Andere memorabilia uit de film die werden geveild, waren de zonnebril van The Dude die 88.900 dollar opbracht, een gesigneerd rek voor bowlingballen (16.250 dollar), en gesigneerde kegels (tussen de 3.575 en 9.100 dollar). De veilig werd georganiseerd door Julien's Auctions dat deze week ook nog spullen uit andere bekende Hollywoodfilms aanbood. Zo bracht afgelopen donderdag het mechanische hoofd van alien E.T. nog 635.000 dollar op. Vrijdag werden de nunchucks van Bruce Lee uit de film Fist of Fury geveild voor 162.000 dollar. In de veiling van zondag worden onder andere kledingstukken van prinses Diana en Audrey Hepburn geveild. ","Films & Series, Zaterdagavond, Jeff Bridges"
158,Superieure Van der Poel speelt met concurrentie in zijn eerste veldrit van seizoen ,Mathieu van der Poel heeft zaterdag in zijn eerste cross van het seizoen zijn 150e profzege als veldrijder geboekt. Bij de vrouwen rekende een gehavende Fem van Empel in een spannende sprint in het Vlaamse Herentals af met Lucinda Brand., Door onze sportredactie ,2023-12-16T14:41:45+01:00, Wielrennen ,"Mathieu van der Poel heeft zaterdag in zijn eerste cross van het seizoen zijn 150e profzege als veldrijder geboekt. Bij de vrouwen rekende een gehavende Fem van Empel in een spannende sprint in het Vlaamse Herentals af met Lucinda Brand. Van der Poel was met afstand de beste in de derde manche van de X2O Badkamers Trofee. De 28-jarige wereldkampioen schoot uit de startblokken in Herentals en sloeg snel een gat met de concurrentie. Met groots machtsvertoon nam hij al veel afstand bij de eerste beklimming van de Skiberg. De achterstand van eerste achtervolger Eli Iserbyt bedroeg halverwege de koers van acht ronden vijftig seconden. Ook in de tweede helft van de cross stond er geen maat op Van de Poel, waardoor hij in de slotronde rustig aan kon doen. De Brit Tom Pidcock kwam een halve minuut na de winnaar als tweede over de streep. De wereldkampioen van 2022 reed ook zijn eerste veldrit van het seizoen. Nederlands kampioen Lars van de Haar verloor het sprintje om de tweede plek en werd derde. De Belg Iserbyt eindigde als vierde. Tijdens de wedstrijd werd vanaf de kant geregeld de naam van Wout van Aert gescandeerd. De Belg kon niet starten in zijn woonplaats, omdat hij met zijn ploeg Visma-Lease a Bike op trainingskamp in Spanje is. Aanstaande vrijdag doet Van Aert wel mee aan de cross in Mol, waar hij Van der Poel voor het eerst dit seizoen zal treffen. Bij de vrouwen was Van Empel in een spannende finale te sterk voor Brand. Voor aanvang van de race bestonden er zorgen om de regerend wereldkampioen, omdat ze bij de verkenning van het rondje onderuit was gegaan en haar knie had geblesseerd. Eerder deze week viel ze ook al bij een trainingsstage in Spanje, waarbij ze haar rechterknie en haar arm verwondde. Ook liet de 21-jarige renster weten last te hebben van verkoudheid. Ondanks de fysieke ongemakken kwam Van Empel in Herentals als eerste over de streep. In de derde ronde bedroeg de voorsprong op naaste achtervolger Brand nog tien seconden, maar de 34-jarige veldrijdster kwam knap terug. Tot de laatste seconde was het spannend in Herentals - Brand en Van Empel kwamen nek aan nek de laatste bocht uit - maar de topfavoriet bleek de snelste in de sprint. Annemarie Worst kwam in Herentals als derde over de finish, op 42 seconden van de de winnares. Er staat dit seizoen geen maat op Van Empel: de vorige twee races in de strijd om de X2O-trofee, in Oudenaarde en Kortrijk, won ze ook al. De zege in Herentals betekent alweer de tiende overwinning op rij voor Van Empel. Ze is dit seizoen nog ongeslagen. ","Wielrennen, Veldrijden, Fem Van Empel, Mathieu Van Der Poel, Lucinda Brand, Herentals"
159,Nederlandse boksbond en directeur Meijer kort na opmerkelijk plan uit elkaar ,Mark Meijer vertrekt per direct als technisch directeur bij de Nederlandse Boksbond (NBB). De bestuurder was verantwoordelijk voor een opmerkelijk plan voor Nederlandse boksers in aanloop naar de Olympische Spelen., Door onze sportredactie ,2024-01-29T18:29:10+01:00, Sport Overig ,"Mark Meijer vertrekt per direct als technisch directeur bij de Nederlandse Boksbond (NBB). De bestuurder was verantwoordelijk voor een opmerkelijk plan voor Nederlandse boksers in aanloop naar de Olympische Spelen. Het afscheid van Meijer komt kort nadat hij bekend had gemaakt dat Nederlandse boksers via een controversiële constructie mogen meedoen aan toernooien van de International Boxing Association (IBA). Formeel is dat niet mogelijk, omdat die boksbond onder leiding staat van de omstreden Russische voorzitter Umar Kremlev. Hij laat atleten uit Rusland en Belarus onder eigen vlag uitkomen, terwijl dat tegen de internationale afspraken in is. Nederland is niet meer aangesloten bij de IBA, die niet meer door het internationaal olympisch comité (IOC) wordt erkend. Om de Nederlandse boksers toch de kans te geven om zich optimaal voor te bereiden op het olympisch kwalificatietoernooi, gaf de bond de sporters de mogelijkheid om zich uit te schrijven en als neutraal lid de ring in te stappen. Die constructie wordt gedoogd door NOC*NSF. Vijf dagen na het bekendmaken van de constructie vertrekt Meijer dus bij de boksbond, waar hij in januari vorig jaar begon. Meijer was eerder van 2018 tot 2022 technisch directeur bij de Nederlandse turnbond KNGU. ""Deze beslissing is genomen na een evaluatie van de situatie en gesprekken met diverse betrokkenen"", schrijft de NBB. ""We hebben geconstateerd dat er in deze fase, waarbij we het einde van een olympische cyclus naderen, onvoldoende basis is voor een voortzetting van de samenwerking."" Vooralsnog is niet duidelijk wat zijn vertrek voor het plan betekent. ","Sport Overig, Boksen, Nederlandse Boksbond, Mark Meijer"
160,Milan van Waardenburg speelt hoofdrol in Les Misérables in Londen ,Milan van Waardenburg speelt vanaf 11 maart de rol van Jean Valjean in de musical Les Misérables in Londen. Dat laat de 29-jarige acteur weten via Instagram., Door onze entertainmentredactie ,2024-01-26T15:16:23+01:00, Boek & Cultuur ,"Milan van Waardenburg speelt vanaf 11 maart de rol van Jean Valjean in de musical Les Misérables in Londen. Dat laat de 29-jarige acteur weten via Instagram. Het is de eerste keer dat de Leidse musicalster op West End speelt. Hij was eerder al te zien in de Nederlandse en Belgische versie van Les Misérables. De musical is gebaseerd op het wereldberoemde boek van schrijver Victor Hugo en gaat over de ellende van het Franse volk in de halve eeuw na de Franse Revolutie. De belangrijkste verhaallijn is de obsessie van rechercheur Javert met Jean Valjean, die na twintig jaar cel (voor het stelen van een brood) besluit te vluchten en een nieuw leven op te bouwen. In de musical zitten nummers als I Dreamed a Dream, On My Own en Bring Him Home. Wereldwijd hebben 120 miljoen mensen de musical al gezien. ","Boek & Cultuur, Musicals, Media En Cultuur, Jean Valjean, Londen, Milan Van Waardenburg."
161,Roest breekt zestien jaar oud Nederlands record van Kramer op 5 kilometer ,Patrick Roest heeft zondag bij de wereldbeker in Salt Lake City een Nederlands record op de 5 kilometer gereden. De 28-jarige schaatser dook na ruim zestien jaar onder de toptijd van Sven Kramer., Door onze sportredactie ,2024-01-28T22:29:05+01:00, Schaatsen ,"Patrick Roest heeft zondag bij de wereldbeker in Salt Lake City een Nederlands record op de 5 kilometer gereden. De 28-jarige schaatser dook na ruim zestien jaar onder de toptijd van Sven Kramer. Roest kwam door een knappe versnelling in de slotfase uit op een tijd van 6.02,98. Daarmee was hij nipt sneller dan Kramer, die op 17 november 2007 in Calgary 6.03,32 klokte. Het was met afstand het meest belegen Nederlandse record in het schaatsen. Roest hoopte stiekem ook op een wereldrecord op de razendsnelle baan in de Verenigde Staten, maar daarvoor verloor hij in het middenstuk van zijn race te veel tijd. Nils van der Poel blijft daardoor met 6.01,56 de snelste man ooit op de 5.000 meter. De Zweed, die in 2022 stopte met schaatsen, reed die tijd in december 2021 in Salt Lake City. Het nationale record van Roest was zondag goed voor goud bij de wereldbekerwedstrijd in de Utah Olympic Oval. Hij rekende in een spannend duel in de slotrit af met Davide Ghiotto. De Italiaan veroverde zilver in 6.04,23. Ted-Jan Bloemen was goed voor brons in 6.06,88. De 37-jarige Canadees reed na 3.400 meter nog onder het schema van het wereldrecord, maar daarna liepen zijn rondetijden snel op. Bloemen was tussen 2017 en 2021 wereldrecordhouder met 6.01,86. Jordan Stolz klokte met 6.25,28 de vijftiende tijd. Het Amerikaanse wonderkind reed zijn 5 kilometer amper een half uur na zijn zege op de 1.000 meter in Salt Lake City. De drievoudig wereldkampioen denkt eraan om in maart in Inzell een gooi te doen naar goud op het WK allround en schaatst daarom dit seizoen af en toe ook de lange afstanden. Marcel Bosker won de rit van Stolz, maar kwam met 6.21,72 niet in de buurt van zijn persoonlijk record (6.08,90). De 27-jarige Nederlander eindigde als dertiende. Jesse Speijers (6.25,48) werd zestiende en laatste. ","Schaatsen, World Cup Salt Lake City, Patrick Roest, Sven Kramer, Salt Lake City"
162,Gezondheidsraad wil vrijwillige genetische test voor iedereen die kinderen wil ,"Voor iedereen die kinderen wil moet het volgens de Gezondheidsraad mogelijk zijn om te checken of ze drager zijn van een erfelijke aandoening. Als beide ouders drager zijn, kan hun kind de aandoening krijgen.", Door onze nieuwsredactie ,2023-11-15T13:48:18+01:00, Gezondheid ,"Voor iedereen die kinderen wil moet het volgens de Gezondheidsraad mogelijk zijn om te checken of ze drager zijn van een erfelijke aandoening. Als beide ouders drager zijn, kan hun kind de aandoening krijgen. Met zo'n screening kunnen ouders ""geïnformeerde keuzes rond de voortplanting maken"". De Gezondheidsraad adviseert de regering om een pilotonderzoek uit te voeren naar ""wat de beste manier is om alle wensouders te bereiken"". Wensouders van wie bekend is dat ze een grote kans hebben om drager te zijn, kunnen zich nu al laten testen. Ook mensen uit hoogrisicogroepen, zoals uit genetisch geïsoleerde gebieden als Volendam, komen in aanmerking voor de test. Maar niet iedereen wordt daarmee bereikt, zegt de Gezondheidsraad. De kans dat beide wensouders drager zijn van dezelfde erfelijke ziekte is volgens de raad 1 procent. De ouders merken daar zelf niets van, maar de kans is 25 procent dat hun kind de aandoening krijgt. Eén op de vierhonderd kinderen heeft een erfelijke aandoening. Voor zo'n aandoening is meestal geen behandeling mogelijk. Mogelijke erfelijke aandoeningen zijn spierziekte SMA en taaislijmziekte. De Gezondheidsraad laat weten dat de medische sector zelf moet bepalen op welke erfelijke ziektes wordt getest. ","Gezondheid, Kind En Gezin"
163,Feyenoord-coach Slot verrast met basisplek voor Dilrosun tegen Heracles ,Gernot Trauner en Mats Wieffer keren zondag terug in de basis van Feyenoord voor het Eredivisie-uitduel met Heracles Almelo. Daarnaast kiest coach Arne Slot voorin verrassend voor Javairô Dilrosun in plaats van Igor Paixão., Door onze sportredactie ,2023-12-17T13:20:47+01:00, Voetbal ,"Gernot Trauner en Mats Wieffer keren zondag terug in de basis van Feyenoord voor het Eredivisie-uitduel met Heracles Almelo. Daarnaast kiest coach Arne Slot voorin verrassend voor Javairô Dilrosun in plaats van Igor Paixão. Dilrosun is doorgaans reservespeler bij Feyenoord, maar Slot zet de aanvaller dit keer wel in de basis. Het is de eerste basisplek voor Dilrosun dit seizoen. Paixão verdwijnt naar de bank. Santiago Giménez en Luka Ivanusec zijn de andere aanvallers van dienst. Verdediger Thomas Beelen en middenvelder Ramiz Zerrouki hadden woensdag bij het verloren Champions League-duel met Celtic (2-1) nog een basisplek, maar zitten nu op de bank. Slot gunde Trauner toen rust, terwijl Wieffer wat ziekjes was en daardoor als invaller binnen de lijnen kwam tegen Celtic. Heracles ontsloeg maandag trainer John Lammers vanwege de neerwaartse spiraal waarin de Eredivisionist verkeert. Assistent-coach Hendrie Krüzen neemt voorlopig de honneurs waar. Heracles won slechts één van de laatste acht competitieduels en staat veertiende op de ranglijst. Nummer twee Feyenoord hoopt dit weekend te profiteren van puntenverlies bij de concurrentie. Koploper PSV en nummer drie AZ spelen zondagavond tegen elkaar. De Rotterdamse club sluit woensdag de eerste seizoenshelft af met een thuiswedstrijd tegen FC Utrecht in de KNVB-beker. Het duel tussen Heracles en Feyenoord begint om 14.30 uur. De wedstrijd staat onder leiding van scheidsrechter Jeroen Manschot. ","Voetbal, Feyenoord, Eredivisie, Heracles Almelo, Igor Paixão, Gernot Trauner, Dilrosun, Mats Wieffer, Arne Slot"
164,"Ajax ook tegen PEC zonder Bergwijn, coach Van 't Schip niet langs de lijn ",Ajax-aanvoerder Steven Bergwijn ontbreekt zondag ook in de wedstrijd tegen PEC Zwolle. De linksbuiten wordt vervangen door Ar'Jany Martha. Linksback Borna Sosa mag 'gewoon' blijven staan. Coach John van 't Schip is afwezig., Door onze sportredactie ,2023-12-17T15:38:16+01:00, Voetbal ,"Ajax-aanvoerder Steven Bergwijn ontbreekt zondag ook in de wedstrijd tegen PEC Zwolle. De linksbuiten wordt vervangen door Ar'Jany Martha. Linksback Borna Sosa mag 'gewoon' blijven staan. Coach John van 't Schip is afwezig. Bergwijn kon donderdag ook al niet meedoen in de met 3-1 gewonnen Europa League-wedstrijd tegen AEK Athene. De aanvoerder kampt met een blessure, die hij opliep in het thuisduel met Sparta Rotterdam. Niet Carlos Forbs, maar Martha vervangt Bergwijn nu als linksbuiten. Martha speelde dit seizoen verschillende keren als linksback, maar is van origine een aanvaller. Aan de andere kant staat Steven Berghuis, die geschorst was voor het duel met AEK. Brian Brobbey was een vraagteken voor het duel met PEC, maar staat 'gewoon' in de punt van de aanval. Ook Chuba Akpom, die tegen AEK een hoofdrol vertolkte met twee goals en een reeks missers, mag blijven staan. Dat betekent dat revelatie Kristian Hlynsson het kind van de rekening is geworden. Bij Ajax staat trainer Van 't Schip niet langs de lijn. Hij is vanwege de bruiloft van zijn zoon in Australië. Voor de coach was dat een vereiste toen hij in oktober in Amsterdam begon, mede doordat zijn vrouw Daniëlle recent overleed. Assistent Michael Valkanis neemt de honneurs waar. Ajax-PEC Zwolle begint zondag om 16.45 uur en staat onder leiding van scheidsrechter Joey Kooij. Ajax won zes van de laatste zeven competitieduels en is opgeklommen naar de vijfde plaats in de Eredivisie. PEC Zwolle staat elfde. ","Voetbal, Ajax, Eredivisie, Pec Zwolle, Steven Bergwijn, Borna Sosa, John Van 't Schip"
165,"Jeroen Krabbé was in Hollywoodtijd wars van sterallures: 'Hoe hoger, hoe gekker' ","Jeroen Krabbé heeft naar eigen zeggen nooit sterallures gehad. De 79-jarige acteur en kunstenaar speelde rond de jaren tachtig in enkele grote Hollywoodfilms, waar hij dat gedrag wél veel om zich heen zag.", Door onze entertainmentredactie ,2023-12-12T13:39:09+01:00, Achterklap ,"Jeroen Krabbé heeft naar eigen zeggen nooit sterallures gehad. De 79-jarige acteur en kunstenaar speelde rond de jaren tachtig in enkele grote Hollywoodfilms, waar hij dat gedrag wél veel om zich heen zag. ""Ik heb een heel nuchtere vrouw, heel nuchtere kinderen"", vertelt Krabbé in gesprek met Veronica Superguide. ""Die waren in die tijd ook veel aanwezig op de set, waar dan ook ter wereld. Dan hadden we gewoon lol samen, als gezin."" ""Het is ook mijn eigen instelling die me met beide benen op de grond houdt"", denkt Krabbé, die vanaf deze week in de romcom Neem Me Mee te zien is. ""Je concentreert je op je script, je leert je teksten, je praat met de regisseur, met de andere spelers, je repeteert en je doet het."" Krabbé speelde in onder meer de Bond-film The Living Daylights en The Prince of Tides. ""Ik heb met Amerikaanse acteurs gewerkt van wie ik dacht: je bent het gewoon niet waard de ster te zijn"", zegt de acteur en kunstenaar. ""Maar het is niet mijn taak om dat tegen zo iemand te zeggen. In Amerika zijn acteurs en actrices de royals van dat land. En hoe hoger je komt, hoe gekker ze zich gedragen. Omdat iedereen dat rare gedrag accepteert."" Namen van onbeschofte Amerikaanse acteurs wil Krabbé niet prijsgeven. Wel wie hem positief is bijgebleven: ""Helemaal bovenaan staat Harrison Ford, hij is een darling. Zo'n verschrikkelijk aardige man. Die geeft helemaal niet hoog op van zichzelf."" ","Achterklap, Jeroen Krabbé, Hollywoodtijd"
166,Zonnebrand werkt minder goed in de praktijk dan in het laboratorium ,"Zonnebrandcrèmes beschermen in de praktijk veel minder dan op de verpakking staat, concludeert het RIVM. Als de zogenoemde Sun Protection Factor (SPF) wordt getest in een lab, wordt een veel dikkere laag zonnebrand getest dan consumenten smeren.", Door onze nieuwsredactie ,2024-01-16T12:00:04+01:00, Gezondheid ,"Zonnebrandcrèmes beschermen in de praktijk veel minder dan op de verpakking staat, concludeert het RIVM. Als de zogenoemde Sun Protection Factor (SPF) wordt getest in een lab, wordt een veel dikkere laag zonnebrand getest dan consumenten smeren. Bij de test gaat het om 2 milligram per vierkante centimeter. Mensen die zonnebrand op hun huid smeren, komen op ongeveer 0,5 milligram. Daardoor ontstaat een verschil tussen de resultaten in het lab en de realiteit. ""SPF50, SPF30 en SPF20 geven aan dat mensen vijftig, dertig of twintig keer langer in de zon kunnen zitten zonder te verbranden dan zonder te smeren"", zegt het RIVM. ""In de praktijk is dit maar zeven, vier en twee keer langer."" Het RIVM benadrukt dat goed insmeren belangrijk is, omdat een verbrande huid de kans op een melanoom vergroot. Dat is een gevaarlijke vorm van huidkanker. ","Gezondheid, Sun Protection Factor, Rivm"
167,"Plannen in strijd tegen overgewicht, roken en drankmisbruik werken onvoldoende ","De kabinetsplannen om overgewicht, roken en overmatig gebruik van alcohol tegen te gaan werken niet goed genoeg. Dat concludeert het RIVM na een uitgebreide berekening.", Door onze nieuwsredactie ,2024-01-17T11:00:47+01:00, Gezondheid ,"De kabinetsplannen om overgewicht, roken en overmatig gebruik van alcohol tegen te gaan werken niet goed genoeg. Dat concludeert het RIVM na een uitgebreide berekening. Om de gezondheid van Nederlanders te verbeteren, sloot de overheid in 2018 het Nationaal Preventie Akkoord. De doelen voor 2040: er zijn geen rokende jongeren meer en slechts 5 procent van de volwassenen rookt, overgewicht is teruggedrongen tot maximaal 38 procent van de volwassenen en maximaal 9,1 procent van de kinderen, en maximaal 5 procent van de bevolking is een problematische drinker. De overheid wilde deze doelen bereiken via afspraken met ruim zeventig partijen. Het RIVM keek op verzoek van het ministerie van Volksgezondheid, Welzijn en Sport naar de voortgang tot nu toe en naar de ambities voor 2040. Uit die zogenoemde modelberekening blijkt dat de ambities op alle drie de gebieden niet worden gehaald. Op het gebied van roken en overgewicht zorgen de afspraken voor een kleine verbetering, maar komen de cijfers toch niet in de buurt van de ambities. Zo komt het overgewicht onder volwassenen uit op 55 procent in 2040. Zonder maatregelen zou het om 58 procent gaan. Het RIVM doet suggesties hoe de ambities wél gehaald zouden kunnen worden. Zo raadt het aan de prijzen van tabaksproducten extra te verhogen. Om overgewicht tegen te gaan, zou gezond voedsel goedkoper gemaakt kunnen worden, zou het aantal verkooppunten met ongezond voedsel beperkt kunnen worden en zou reclame voor ongezond voedsel verder kunnen worden ingeperkt. In de strijd tegen problematisch alcoholgebruik stelt het RIVM dezelfde soort maatregelen voor: de prijzen verhogen, alcoholische dranken minder goed beschikbaar maken en reclame beperken. In een schriftelijke reactie op de uitkomsten constateert demissionair staatssecretaris Maarten van Ooijen (Volksgezondheid) dat het belangrijk is om verder te gaan met het ingezette beleid. Daarnaast schrijft hij dat het belangrijk is ""structurele financiering voor preventie beschikbaar te maken en aanvullende maatregelen te treffen."" Volgens Van Ooijen liggen ongezonde keuzes nog te vaak voor de hand. Hij ziet daarom wel wat in prijsmaatregelen of een lagere beschikbaarheid. ""In essentie moeten we de gezonde keuze makkelijker maken en mensen daarbij helpen."" ","Gezondheid, Binnenland"
168,Het maakt nu eigenlijk geen verschil meer of je corona of een ander virus krijgt ,"Het aantal coronabesmettingen is de laatste weken gestegen, maar dat is geen reden voor paniek. Een coronabesmetting is tegenwoordig niet erger dan een besmetting met een ander luchtwegvirus. Wel moeten mensen blijven oppassen dat ze anderen niet besmetten.", Door Robbert van der Linde ,2023-11-30T18:12:31+01:00, Coronavirus ,"Het aantal coronabesmettingen is de laatste weken gestegen, maar dat is geen reden voor paniek. Een coronabesmetting is tegenwoordig niet erger dan een besmetting met een ander luchtwegvirus. Wel moeten mensen blijven oppassen dat ze anderen niet besmetten. Uit onderzoek van het RIVM blijkt dat het rioolwater de laatste weken steeds meer coronadeeltjes bevat. Zo werden in de week van 20 november 12 procent meer virusdeeltjes aangetroffen dan de week ervoor. Ook de Infectieradar laat zien dat het aantal mensen met een positieve coronatest de afgelopen weken licht gestegen is. Van de 11.786 mensen die afgelopen week een vragenlijst voor Infectieradar invulden, meldde 2,1 procent een positieve coronatest. Afgelopen zomer ging het wekelijks om 0,1 procent. Die lichte stijging is normaal voor deze tijd van het jaar en geldt niet alleen voor corona, maar voor alle luchtwegvirussen. Het RIVM ziet nu het kouder wordt ook een toename van bijvoorbeeld het griepvirus (influenza), het RS-virus en het rhinovirus. Corona heeft volgens RIVM-woordvoerder ""geen speciale status meer"", ook omdat we bij lange na niet op het niveau zitten van eerdere coronagolven. Als je nu corona krijgt, doe je eigenlijk precies hetzelfde wat je zou doen als je met een ander virus besmet zou raken. ""Voor wat je doet na een besmetting maakt het geen verschil meer. De adviezen voor corona zijn hetzelfde als voor alle andere luchtweginfecties"", zegt Wychgel. Het RIVM benadrukt wel dat het verstandig is om die adviezen op te blijven volgen. ""Bij alle klachten geldt het advies om thuis te blijven en te voorkomen dat je andere mensen besmet. Sommige mensen kunnen ernstig ziek worden van luchtweginfecties. Corona kan ook bij mensen zonder chronische ziekten tot langdurige klachten leiden."" Je weet alleen of je corona hebt door een test te doen. Je kan je nog op enkele locaties laten testen of een zelftest doen. Let wel goed op of de coronatest die je nog had liggen niet over de houdbaarheidsdatum heen is. In dat geval kunnen fabrikanten de nauwkeurigheid van de test niet meer garanderen. ","Coronavirus, Binnenland, Coronabesmettingen"
169,Marokko na gemiste penalty uitgeschakeld in achtste finales Afrika Cup ,Marokko is dinsdag uitgeschakeld op de Afrika Cup. De ploeg van bondscoach Walid Regragui verloor in de achtste finales zonder Hakim Ziyech met 0-2 van Zuid-Afrika., Door onze sportredactie ,2024-01-30T23:05:12+01:00, Voetbal ,"Marokko is dinsdag uitgeschakeld op de Afrika Cup. De ploeg van bondscoach Walid Regragui verloor in de achtste finales zonder Hakim Ziyech met 0-2 van Zuid-Afrika. Evidence Makgopa bracht Zuid-Afrika na een klein uur spelen op voorsprong in het Ivoriaanse San Pédro. De aanvaller van Orlando Pirates rondde een snelle aanval van 'Bafana Bafana' af met een schot in de rechterhoek. In de eerste helft had Abde Ezzalzouli het doel gevonden voor Marokko. Maar na tussenkomst van de VAR werd de treffer van de aanvaller afgekeurd wegens buitenspel. Na de openingstreffer van Zuid-Afrika ging Marokko met PSV'er Ismael Saibari in de ploeg op jacht naar de 1-1. Zes minuten voor tijd kregen de 'Leeuwen van de Atlas' met een penalty de uitgelezen kans op de gelijkmaker, maar Achraf Hakimi miste vanaf 11 meter. Marokko kwam in de blessuretijd met tien man te staan door een rode kaart voor Sofyan Amrabat. Vervolgens besliste Teboho Mokoena de wedstrijd door uit een vrije trap voor de 0-2 van Zuid-Afrika te zorgen. Ziyech ontbrak door een enkelblessure, die hij opliep in de laatste groepswedstrijd tegen Gambia. Noussair Mazraoui maakte zijn rentree en had een basisplaats bij Marokko. In de kwartfinales neemt Zuid-Afrika het zaterdag op tegen Kaapverdië. De ploeg van de geboren Rotterdammers Deroy Duarte, Laros Duarte, Jamiro Monteiro en Garry Rodrigues won maandag met 1-0 van Mauritanië. Eerder op de dag bereikte Mali de kwartfinales. 'The Eagles' wonnen met 2-1 van Burkina Faso en spelen bij de laatste acht tegen gastland Ivoorkust. ","Voetbal, Afrika, Afrika Cup, Marokkaans Elftal, Zuid-afrikaans Elftal, Zuid-afrika, Hakim Ziyech, Marokko, Walid Regragui"
170,Deze moederslak hoeft geen baby's te baren: ze kruipen zelf uit haar lichaam ,"De meeste slakken leggen eieren, maar bij de ruwe alikruik werkt het anders. De eitjes blijven in haar lichaam en zodra de jonkies er klaar voor zijn, kruipen ze uit het lichaam van hun moeder. Uit nieuw onderzoek blijkt dat niet één mutatie verantwoordelijk is voor de eigenschap, maar zo'n vijftig.", Door onze nieuwsredactie ,2024-01-25T15:13:16+01:00, Tech en Wetenschap ,"De meeste slakken leggen eieren, maar bij de ruwe alikruik werkt het anders. De eitjes blijven in haar lichaam en zodra de jonkies er klaar voor zijn, kruipen ze uit het lichaam van hun moeder. Uit nieuw onderzoek blijkt dat niet één mutatie verantwoordelijk is voor de eigenschap, maar zo'n vijftig. Als een mens kinderen krijgt, komt een levend, functionerend wezen uit het lichaam van de moeder. Maar weinig diersoorten krijgen op die manier kinderen. Veel meer soorten leggen eieren, zoals ook de meeste slakken. Maar de ruwe alikruik, een slakkensoort die overal ter wereld in de branding leeft, legt geen eieren. In plaats daarvan blijven de embryo's, omhuld door een eitje, in het lichaam van de moeder. Zodra de baby's oud genoeg zijn, kruipen ze uit het eitje en uit hun moeder. De slakkensoort doet dit waarschijnlijk pas de laatste 100.000 jaar. Voor evolutiebegrippen is dat kort. Uit onderzoek van de University of Sheffield blijkt dat zo'n vijftig mutaties in het DNA verantwoordelijk zijn voor deze ontwikkeling. Moederslakken kunnen wel een paar honderd embryo's in hun slijmklier meedragen. Deze klier vormt een soort baarmoeder. De embryo's zijn niet allemaal even oud. Sommige zijn al klaar voor het 'echte' leven, terwijl andere nog maar net bestaan. De moederslak kán wel persen, maar doet dat niet. Dan gaan veel babyslakken namelijk dood, alleen de volgroeide babyslakken zouden overleven.  ","Tech En Wetenschap, Wetenschap, Dieren, Alikruik"
171,Jada Pinkett: Klap bij Oscar-uitreiking redde mijn relatie met Will Smith ,Jada Pinkett Smith is ervan overtuigd dat de beruchte 'Oscar-klap' die haar man Will Smith uitdeelde aan Chris Rock haar relatie met de acteur heeft gered. Dat zegt de 52-jarige actrice in gesprek met Daily Mail., Door onze nieuwsredactie ,2023-12-10T09:55:47+01:00, Achterklap ,"Jada Pinkett Smith is ervan overtuigd dat de beruchte 'Oscar-klap' die haar man Will Smith uitdeelde aan Chris Rock haar relatie met de acteur heeft gered. Dat zegt de 52-jarige actrice in gesprek met Daily Mail. ""Na al die jaren waarin ik probeerde uit te vogelen of ik Will moest verlaten, zorgde die klap ervoor dat ik inzag dat ik hem nooit wilde verlaten"", zegt Pinkett. Pinkett Smith en Smith zijn al sinds 1997 getrouwd, maar in oktober van dit jaar onthulde de actrice dat het stel al zeven jaar gescheiden van elkaar leeft. Dat hielden zij al die tijd verborgen. Pinkett Smith noemt de klap nu de ""heilige klap"". ""Omdat daarna in onze relatie heel veel mooie dingen zijn gebeurd."" In 2022 maakte comedian Rock bij de uitreiking van de Oscars een grap over de haarziekte van Pinkett Smith. Daarop liep Smith, die ook aanwezig was, naar het podium, waar hij Rock een klap in het gezicht gaf. ","Achterklap, Will Smith, Jada Pinkett Smith, Chris Rock"
172,Koning Charles opgenomen in ziekenhuis voor behandeling aan prostaat ,De Britse koning Charles is vrijdagochtend bij een ziekenhuis in Londen aangekomen voor een operatie aan zijn prostaat. Een royaltyverslaggever van de Britse krant The Sun deelt foto's van de aankomst bij The London Clinic., Door onze entertainmentredactie ,2024-01-26T11:33:32+01:00, Koningshuis ,"De Britse koning Charles is vrijdagochtend bij een ziekenhuis in Londen aangekomen voor een operatie aan zijn prostaat. Een royaltyverslaggever van de Britse krant The Sun deelt foto's van de aankomst bij The London Clinic. Vorige week werd bekend dat de 75-jarige Charles geopereerd moet worden aan een vergrote prostaat. De aandoening is goedaardig. De Britse gezondheidsdienst NHS en de liefdadigheidsinstelling Prostate Cancer UK meldden vorige week dat meer mannen hun prostaat laten controleren dankzij de openheid van Charles. Het gaat volgens de NHS om ""een aanzienlijke toename"". De online checker van Prostate Cancer UK werd ook veel meer gebruikt. Donderdag waren er ruim 8.000 risicocontroles, waarvan er zo'n 6.800 als hoog risico werden aangemerkt. De koning is blij dat meer mannen hun prostaat laten controleren sinds hij er zelf open over is geweest. ""Zijne Majesteit wil iedereen bedanken die de afgelopen week zijn beste wensen heeft overgebracht en is verheugd te horen dat zijn diagnose een positieve invloed heeft op het bewustzijn van de volksgezondheid"", laat Buckingham Palace weten. Charles wordt in dezelfde privékliniek geopereerd als zijn schoondochter Catherine. De prinses onderging vorige week een buikoperatie. Ze herstelt momenteel nog steeds in de kliniek. Dat duurt zeker nog enkele weken. ","Koningshuis, Achterklap, Londen"
173,Langstzittende senator Tiny Kox vertrekt na twintig jaar uit Eerste Kamer ,SP-politicus Tiny Kox neemt na twintig jaar afscheid van de Eerste Kamer. De socialist was de langstzittende senator., Door onze nieuwsredactie ,2024-01-27T10:50:04+01:00, Politiek ,SP-politicus Tiny Kox neemt na twintig jaar afscheid van de Eerste Kamer. De socialist was de langstzittende senator. Kox was tussen 2003 en 2022 fractievoorzitter van de SP in de senaat. In de Eerste Kamer wordt hij opgevolgd door Lies van Aelst. Van Aelst is nu fractievoorzitter van de SP-fractie in de Provinciale Staten van Zuid-Holland. Eerder kondigde Kox al zijn vertrek als president van de Parlementaire Vergadering van de Raad van Europa aan. Kox heeft een lange politieke carrière achter de rug. Hij was zeventien jaar lid van de gemeenteraad van Tilburg en was veertig jaar onderdeel van het bestuur van de SP. De opvolger van Kox als nestor van de Eerste Kamer is Niko Koffeman van de Partij voor de Dieren. Hij zit nu al zeventien jaar in de senaat. ,"Politiek, Eerste Kamer, Tiny Kox, Sp-politicus"
174,Simon Keizer geeft eerste optreden na afscheid Nick & Simon ,Simon Keizer treedt voor het eerst sinds de afscheidsconcerten van Nick &amp; Simon weer op. De Volendamse zanger heeft een rol in de muzikale kerstshow Santa Claus is coming to town op 23 en 24 december in de Amsterdamse Ziggo Dome., Door onze entertainmentredactie ,2023-12-14T18:03:59+01:00, Muziek ,"Simon Keizer treedt voor het eerst sinds de afscheidsconcerten van Nick & Simon weer op. De Volendamse zanger heeft een rol in de muzikale kerstshow Santa Claus is coming to town op 23 en 24 december in de Amsterdamse Ziggo Dome. ""Het wordt in ieder geval een verfrissend optreden"", zegt de 39-jarige zanger. ""Ik heb ontzettend veel zin om mee te doen aan dit geweldige kerstspektakel. Kerst vind ik echt een familiefeest en dat past perfect bij de show Santa Claus is coming to town."" ""Wat ik precies ga doen, mag ik nog niet verklappen"", vervolgt hij. ""Maar het is iets wat ik nog niet eerder heb gedaan. Het wordt heel verrassend."" Keizer zal tijdens de shows in ieder geval enkele kersthits zingen met het Noordpool Orkest. Naast Keizer zijn onder anderen Jelka van Houten, Soy Kroon, Buddy Vedder en Emma Heesters te zien in de familieshow. Frank Lammers speelt de rol van de Kerstman, wiens verhaal in de show wordt verteld. In augustus 2022 maakten Keizer en de veertigjarige Nick Schilder bekend te stoppen als muzikaal duo. De twee Volendammers wilden na zeventien jaar samenwerken meer ruimte voor ""individuele creativiteit"". Schilder bracht in mei zijn eerste single uit als soloartiest. ","Muziek, Nick & Simon, Simon Keizer, Santa Claus"
175,Zuid-Hollandse konijnen moeten natuur in Noord-Hollandse duinen handje helpen ,"22 konijnen uit het Zuid-Hollandse natuurgebied Lekuiterwaarden mogen maandag voor het eerst op pad in Noord-Holland. De konijnen zijn verhuisd naar de Amsterdamse Waterleidingduinen (AWD) om het aantal konijnen daar te vergroten. ""Wij hebben er nu nog maar zo weinig.""", Door Rianne Lachmeijer ,2024-01-22T16:30:42+01:00, Dieren ,"22 konijnen uit het Zuid-Hollandse natuurgebied Lekuiterwaarden mogen maandag voor het eerst op pad in Noord-Holland. De konijnen zijn verhuisd naar de Amsterdamse Waterleidingduinen (AWD) om het aantal konijnen daar te vergroten. ""Wij hebben er nu nog maar zo weinig."" De konijnenpopulatie in Noord-Holland is flink afgenomen door virusziekten, terwijl er ooit heel veel konijnen woonden. ""We willen heel graag weer een gezonde populatie in de duinen hebben"", zegt een woordvoerder van Waternet. Konijnen helpen namelijk bij het in stand houden van specifieke natuur, zoals duingrasland en open duin. Daarnaast creëren ze broedgelegenheden voor de zangvogel tapuit en voor de bergeend. Ook vormen konijnen een voedselbron voor bedreigde roofvogelsoorten. Om het konijnen naar de zin te maken onderneemt Waternet al stimuleringsmaatregelen. Zo creëren ze bijvoorbeeld zogenoemde 'konijnenweitjes'. De verhuizing is ook een van de maatregelen. De 22 konijnen die maandag voor het eerst vrij mogen rondsnuffelen in Noord-Holland, komen uit het Zuid-Hollandse Natura 2000-gebied Lekuiterwaarden. Daar hebben ze te veel konijnen. Het natuurgebied in de buurt van Sluis en Lexmond is enkele hectare groot en er wonen ongeveer duizend konijnen. Door de vele konijnen komen zeldzame planten zoals zacht vetkruid, sikkelklaver en geel walstro in de knel. Kenmerkende planten voor het gebied bloeien niet meer, waardoor ze zich niet goed verspreiden. Daarom stond Stichting Het Zuid-Hollands Landschap ook achter de vangactie. Daarvoor is een fretteur ingezet. Ook was er een dierecoloog om ervoor te zorgen dat de actie op een diervriendelijke manier gebeurt en volgens de recentste wetenschappelijke inzichten uit binnen- en buitenland. Een fretteur vangt konijnen met hulp van een fret. De fret gaat een konijnenburcht in om de konijnen op te jagen. Aan het einde van de gangen zit een net. ""Dan lopen ze dus in die netjes"", legt de Waternet-woordvoerder uit. Toch is het best ingewikkeld, omdat de konijnen heel veel gangen en holen kunnen kiezen. ""De burcht waarin ze zitten, is echt enorm."" De gevangen konijnen zijn op dezelfde dag in de warandes geplaatst in de duinen. Dat zijn met gaas afgeschermde plekken. Deze plekken zijn voorzien van kleine openingen en voorgeboorde holen onder duindoorn- en meidoornstruiken. Zo hebben de konijnen gelijk verstopplekken. Ze zijn twee weken in de warandes gebleven om te wennen, maar op maandag gaat het gaas open zodat ze hun nieuwe leefgebied echt kunnen ontdekken. Het zal wel even wennen zijn, want ze komen uit een heel ander soort gebied met ander voedsel. ""Voor ons zou het het mooiste zijn als ze uit een ander duingebied zouden komen"", zegt de woordvoerder. Maar ook daar zijn vaak weinig konijnen. ""Om die reden zijn we nu uitgeweken naar deze locatie."" Hoewel de gebieden van elkaar verschillen, verwacht de woordvoerder dat het goed komt met de konijnen. ""We houden ze in ieder geval goed in de gaten."" Dat wordt bijvoorbeeld gedaan met wildcamera's. De beelden worden geanalyseerd om te kijken of er maatregelen nodig zijn om de overlevingskans te vergroten. De dieren zijn ingeënt tegen virusziekten. Het project is een succes als er volgend voorjaar meer jonge konijnen in het gebied worden gespot. Als het allemaal goed is gegaan en het broedseizoen voorbij is, willen ze meer vangacties gaan doen. ""Als het seizoen afgelopen is, gaan we weer aan de slag."" ","Dieren, Natuur, Binnenland, Noord-holland, Amsterdamse Waterleidingduinen"
176,Voor het eerst gedachtelezer van Elon Musks Neuralink geplaatst bij een mens ,"Voor het eerst is bij een mens een gedachtelezer van Neuralink geïmplanteerd. De persoon in kwestie is zondag geopereerd en herstelt goed, meldt Neuralink-baas Elon Musk op X.", Door onze nieuwsredactie ,2024-01-30T00:02:31+01:00, Tech ,"Voor het eerst is bij een mens een gedachtelezer van Neuralink geïmplanteerd. De persoon in kwestie is zondag geopereerd en herstelt goed, meldt Neuralink-baas Elon Musk op X. Neuralink heeft een hersenimplantaat ontwikkeld waarmee het brein rechtstreeks kan communiceren met een computer. De gedachtelezer moet mensen met een verlamming in staat stellen om hun spieren weer te gebruiken. Ook wil het bedrijf mensen met een visuele beperking hun zicht teruggeven. Volgens Neuralink moet dit zelfs kunnen als ze blind zijn geboren. Afgelopen zomer werd duidelijk dat het bedrijf de implantaten mocht gaan testen met proefpersonen. Dat is nu dus voor het eerst gebeurd. Musk noemt de resultaten tot nu toe veelbelovend. Meer informatie deelt hij niet. De hersenchip van het bedrijf is de afgelopen jaren al met duizenden dieren getest. Zo kon een aap het vijftig jaar oude spelletje Pong spelen via zijn gedachten. De gedachtelezer registreerde de hersenactiviteit van het dier en vertaalde die naar het bewegende plankje om het balletje te kaatsen. De dierproeven leidden ook tot kritiek. Bij de ontwikkeling van de gedachtelezer zijn mogelijk ""onnodig veel"" dieren overleden. ","Tech, Elon Musk, Neuralink, Neuralink-baas"
177,Miljuschka Witzenhausen over afvalpoging: ‘De suikerpolitie is opgestaan’ ,"Miljuschka Witzenhausen wordt tijdens haar afvalpoging nauwlettend in de gaten gehouden door sommige volgers. ""De suikerpolitie is opgestaan"", schrijft de televisiekok in haar nieuwsbrief.", Door onze entertainmentredactie ,2024-01-28T16:29:12+01:00, Achterklap ,"Miljuschka Witzenhausen wordt tijdens haar afvalpoging nauwlettend in de gaten gehouden door sommige volgers. ""De suikerpolitie is opgestaan"", schrijft de televisiekok in haar nieuwsbrief. ""Ik had het misschien niet moeten doen. Ik heb geroepen dat ik ging afvallen en meteen is de suikerpolitie opgestaan"", schrijft Witzenhausen. ""Zodra ik ergens een beetje suiker doorheen doe, word ik meteen overspoeld met berichtjes."" Begin januari plaatste de 38-jarige kok op sociale media een bericht waarin ze meldde dat ze langzaam richting de 100 kilo gaat en dat haar cholesterol twee keer zo hoog is als het zou moeten zijn. Om daar iets aan te doen, wil Witzenhausen gezonder eten en meer bewegen. Zodra de presentatrice op haar sociale media laat zien dat ze iets ongezonds eet, ontvangt ze meerdere berichten van volgers dat suiker ongezond is en ze met deze eetgewoontes nooit zal afvallen. ""Het is vaak heel lief bedoeld, maar soms ook niet zo..."" schrijft ze. Witzenhausen benadrukt dat ze streeft naar een gezonde evenwichtige levensstijl. ""Tuurlijk kan ik mijn hele keuken leeggooien en alleen nog maar op een stengel selderij gaan leven, maar ten eerste is dat ook niet goed voor je en ten tweede houd je dat niet lang vol"", legt ze uit. ""Normaal at ik zonder na te denken drie Lions, een zak chips en een stuk cheesecake per dag, en nu neem ik alleen iets waar ik echt, echt zin in heb."" ","Achterklap, Miljuschka Witzenhausen"
178,Prins Harry krijgt schadevergoeding van Britse uitgever na hack telefoon ,Prins Harry heeft zijn rechtszaak tegen uitgever Mirror Group Newspapers (MGN) gewonnen. De rechter oordeelde dat de zoon van koning Charles inderdaad slachtoffer is geworden van een hack van zijn telefoon. Hij krijgt een schadevergoeding van omgerekend 163.000 euro., Door onze entertainmentredactie ,2023-12-15T13:14:26+01:00, Achterklap ,"Prins Harry heeft zijn rechtszaak tegen uitgever Mirror Group Newspapers (MGN) gewonnen. De rechter oordeelde dat de zoon van koning Charles inderdaad slachtoffer is geworden van een hack van zijn telefoon. Hij krijgt een schadevergoeding van omgerekend 163.000 euro. De prins had de uitgever van de kranten Daily Mirror, Sunday Mirror en Sunday People aangeklaagd, omdat de tabloids zijn telefoon zouden hebben afgetapt. Van de 33 besproken nieuwsartikelen is bij 15 artikelen sprake geweest van ""telefoonhacking"" of ""andere onwettige informatievergaring"", oordeelt het hof volgens verschillende Britse media. Prins Harry stelt dat hij vanaf 1996 in totaal vijftien jaar is afgeluisterd. Hij eiste een schadevergoeding van 440.000 pond (ruim 511.000 euro). MGN hield vol dat er geen bewijs is voor het afluisteren van telefoons. ""Waar historisch wangedrag heeft plaatsgevonden, bieden we onze onvoorwaardelijke excuses aan, hebben we onze volledige verantwoordelijkheid genomen en hebben we een gepaste compensatie betaald."" Prins Harry is een van ruim honderd bekende personen in het Verenigd Koninkrijk die zeggen slachtoffer te zijn geworden van de werkwijze van MGN. De Britse prins heeft ook rechtszaken lopen tegen News Group Newspapers en Associated Newspapers. ","Achterklap, Prins Harry, Brits Koningshuis, Mirror Group Newspapers, Koning Charles"
179,Weer een journalist omgekomen in Gaza: cameraman overlijdt na raketinslag ,"Een cameraman van Al Jazeera is vrijdag omgekomen bij een Israëlische raketinslag in de Gazastrook. Samer Abu Daqqa deed verslag van een Israëlische aanval op een school in Khan Younis, toen hij en een collega geraakt werden.", Door onze nieuwsredactie ,2023-12-15T20:50:16+01:00, Media ,"Een cameraman van Al Jazeera is vrijdag omgekomen bij een Israëlische raketinslag in de Gazastrook. Samer Abu Daqqa deed verslag van een Israëlische aanval op een school in Khan Younis, toen hij en een collega geraakt werden. Volgens Al Jazeera konden reddingswerkers niet gelijk bij Abu Daqqa komen omdat de ambulance eerst toestemming moest krijgen van de Israëlische troepen. Een paar uur later werd de ambulance doorgelaten, maar keerde deze zonder de cameraman terug omdat de enige weg naar de plek van de aanval werd versperd door puin. Een bulldozer moest eerst de weg vrijmaken. Abu Daqqa was samen met zijn bureauchef Wael al Dahdouh in Gaza aan het werk. Op beelden is te zien dat Al Dahdouh bebloed een ziekenhuis werd binnengebracht. Abu Daqqa zou op dat moment nog vast hebben gezeten op de plek van de aanval. Al Dahdouh verloor eind oktober meerdere familieleden bij een Israëlische aanval in Gaza, onder wie zijn vrouw en twee van zijn kinderen. De mensenrechtenorganisatie van de Verenigde Naties in de bezette Palestijnse Gebieden (OHCHR) schreef donderdag in een verklaring gealarmeerd te zijn over ""het ongekende aantal journalisten en mediamensen die sinds 7 oktober in Gaza zijn vermoord"". OHCHR heeft de dood van vijftig journalisten en mediamedewerkers geverifieerd en heeft informatie dat er mogelijk nog eens dertig zijn omgekomen. Dat zou uitkomen op ongeveer 6 procent van alle personen die geregistreerd staan bij de journalistenvakbond in de Gazastrook. Volgens de International Federation of Journalists (IFJ) is 73 procent van alle overleden journalisten en mediamensen dit jaar in de Gazastrook om het leven gekomen. ""Gaza is blijkbaar de dodelijkste plek op de wereld geworden voor journalisten - en hun families"", aldus de OHCHR. Volgens de VN-verklaring wordt verslaggeving van de situatie in Gaza ""ernstig belemmerd"" door ""het doden van journalisten, hun gedwongen ontheemding uit het noorden (van de Gazastrook, red.) en hun ernstige bewegingsbeperkingen"". De OHCHR merkt ook op dat de informatievoorziening uit Gaza al schaars is vanwege het uitvallen van stroom en internet door het brandstoftekort in de Gazastrook en de Israëlische aanvallen op de infrastructuur. De OHCHR roept op tot de bescherming van journalisten die, vaak met gevaar voor eigen leven, verslag doen van de situatie in Gaza. Ook moet er volgens de VN-organisatie verantwoording komen voor de dood van journalisten in de Gazastrook. ","Media, Israël, Palestijnse Gebieden, Media En Cultuur, Israëlisch-palestijns Conflict, Gaza, Gazastrook, Samer, Jazeera, Khan Younis"
180,Britse douane gaat producten uit Nederland en de rest van EU extra controleren ,"De Britse douane gaat vanaf vandaag voedsel en bloemen uit Nederland en andere EU-landen extra controleren. Dat is een gevolg van de Brexit. Dit betekent dat Britten meer voor deze producten gaan betalen, meldt Sky News.", Door onze economieredactie ,2024-01-31T12:37:12+01:00, Economie ,"De Britse douane gaat vanaf vandaag voedsel en bloemen uit Nederland en andere EU-landen extra controleren. Dat is een gevolg van de Brexit. Dit betekent dat Britten meer voor deze producten gaan betalen, meldt Sky News. De invoering van de controles is al vijf keer uitgesteld vanwege zorgen over snel stijgende voedselprijzen. Naar verwachting kosten de geïmporteerde producten door de extra controles zo'n 385 miljoen euro per jaar meer. De regels gelden voor vlees, vis, kaas en zuivelproducten en vijf soorten veelvoorkomende snijbloemen uit de EU. Deze producten moeten zijn voorzien van een gezondheidscertificaat dat is ondertekend door een EU-functionaris, zoals een dierenarts of fabrieksinspecteur. Voorlopig voldoet een certificaat, maar vanaf 30 april worden de controles uitgebreid met productinspecties. Dit kan tot problemen in de toelevering leiden. Belangenbehartigers van bedrijven hebben de Britse regering opgeroepen om van deze inspecties af te zien. Met de controles wil de overheid de Britten beschermen tegen ongedierte en ziekten. Ook hoopt de regering dat de regels voor een gelijk speelveld zorgen, aangezien vier jaar geleden al soortgelijke regels voor Britse exporteurs zijn ingevoerd. ","Economie, Nieuws, Brexit, Eu, Nederland"
181,Extremisten Westelijke Jordaanoever blijven koloniseren en Israël knijpt oog dicht ,"Terwijl de ogen gericht zijn op de oorlog in de Gazastrook, neemt het geweld door extremistische kolonisten op de Westelijke Jordaanoever toe. Wie zijn deze kolonisten? Antwoord op deze en vier andere vragen over de situatie op de Westelijke Jordaanoever.", Door Linda van Beest ,2023-12-17T05:04:55+01:00, Oorlog Israël en Hamas ,"Terwijl de ogen gericht zijn op de oorlog in de Gazastrook, neemt het geweld door extremistische kolonisten op de Westelijke Jordaanoever toe. Wie zijn deze kolonisten? Antwoord op deze en vier andere vragen over de situatie op de Westelijke Jordaanoever. 1. Wie wonen er op de Westelijke Jordaanoever?Om die vraag te beantwoorden, eerst een korte geschiedenisles. De decennia voordat Israël Israël werd, was er één gebied dat onder Brits mandaat viel. Daar woonden verschillende Palestijnse gemeenschappen, onder wie christenen, moslims en bedoeïenen. Ook woonden er joden. Zowel de joden als de Palestijnen claimden dat het land hen toebehoorde. In 1948 ontstond de staat Israël na de Onafhankelijkheidsoorlog, die door de Palestijnen de 'Nakba' ofwel catastrofe wordt genoemd. Daarbij moesten 700.000 Palestijnen vluchten naar de Gazastrook en de Westelijke Jordaanoever. Tijdens de Zesdaagse Oorlog in 1967 veroverde Israël die gebieden, waarna langdurige militaire bezetting volgde. De Palestijnen vochten terug in verschillende militante organisaties en vielen op hun beurt ook actief Israël aan. In de jaren negentig werden de grenzen gedeeltelijk vastgelegd in de Oslo-akkoorden, waarbij de Palestijnen hoopten op een onafhankelijke staat in Gaza en de Westelijke Jordaanoever. Maar die grenzen worden regelmatig aan de laars gelapt, zegt Thomas van Gool van vredesorganisatie PAX tegen NU.nl. Hij woonde een aantal jaren in het gebied en komt er nog steeds. 2. Wie zijn deze kolonisten?Een deel woonde er altijd al. Anderen zijn daar na 1967 vanuit de hele wereld naartoe verhuisd: van de Verenigde Staten tot aan Rusland. Iedereen die (gedeeltelijk) Joods is, mag volgens een Israëlische wet namelijk 'terugkeren' naar Israël. ""Het zijn met name radicale nationalisten, vaak met religieuze inslag"", vertelt Peter Malcontent, historicus aan de Universiteit Utrecht. Niet iedereen is zo'n radicale nationalist. Maar dat een meerderheid dat wel is, zien we volgens Van Gool ook terug in stemmingen in Israël, waarbij kolonisten vaak extreem nationalistisch stemmen. Hoewel het aantal nederzettingen ongeveer gelijk blijft, worden ze wel steeds groter, zegt Malcontent. Het aantal kolonisten is ook toegenomen: in 1993 waren dat er 110.000 en nu zijn dat er 465.000. 3. Waarom vestigen de kolonisten zich in het gebied en waarom gebruiken ze geweld? De kolonisten vinden dat de grond hen toebehoort en dat dat altijd al zo was. ""Religieuze joden verwijzen daarvoor naar de Bijbel en noemen het gebied daarom Samaria en Judea. Kortom: de kolonisten vinden dat zij het grootste recht hebben om daar te leven"", legt Malcontent uit. ""Dus hoewel de bouw van nederzettingen officieel niet mag van de internationale gemeenschap, knijpt Israël een oogje dicht."" Bovendien krijgen de Israëliërs subsidies van de overheid om in de nederzettingen te wonen. Het is dus veel goedkoper voor ze en op die manier wordt de uitbreiding van Israëlische invloed gestimuleerd. ""We zien dan ook dat er de afgelopen weken veel meer geld is toegezegd voor de bouw van nieuwe nederzettingen"", zegt Van Gool. Kolonisten gebruiken steeds vaker geweld om de Palestijnen te verdrijven. ""Denk aan het lastigvallen van burgers, het in brand steken van huizen en auto's, het vergiftigen van landbouwgrond en het kappen van olijfbomen"", somt Van Gool op. Ook dat juichen de Israëlische autoriteiten toe. Zo geeft Itamar Ben-Gvir, de Israëlische minister van Nationale Veiligheid, de kolonisten wapens. ""Israël is de kolonisten daarmee actief aan het bewapenen en roept op tot haat"", zegt Van Gool. Inmiddels zijn zeker 250 Palestijnen op de Westelijke Jordaanoever omgekomen door geweld van kolonisten en het leger. 4. Waarom horen we hier zo weinig over?""Omdat de aandacht is gevestigd op de Gazastrook"", zegt Van Gool. ""Logisch, want daar komen elke dag veel meer mensen om het leven."" Maar het geweld op de Westelijke Jordaanoever speelt al jaren en intensiveert sinds de aanval van Hamas op 7 oktober. De kolonisten zien hun kans om meer aanvallen te doen en de Palestijnen te verdrijven. Daarnaast zijn er door de oorlog ook minder internationale mensen, waarnemers en journalisten aanwezig. Er komt daardoor minder nieuws over de situatie naar buiten. De omstandigheden zijn minder zichtbaar dan in Gaza. Op de Westelijke Jordaanoever heeft Hamas minder macht. Het leger richt al zijn pijlen op het vernietigen van Hamas. Die zijn er in de Westelijke Jordaanoever ook wel, maar in veel mindere mate. ""Maar het geweld in het gebied is structureler en meer dan ooit een serieuze zaak"", stelt Malcontent. De Amerikaanse overheid is bezorgd, omdat ze vreest dat de wapens die de Verenigde Staten naar Israël sturen, gebruikt zullen worden door extremistische kolonisten. 5. Kan de internationale gemeenschap iets aan het geweld doen?Meerdere landen hebben het kolonistengeweld inmiddels veroordeeld. Zaterdag zei de Israëlische premier Benjamin Netanyahu maatregelen te nemen, maar die blijven tot nu toe uit. In de Europese Unie is een motie aangenomen waarin staat dat gewelddadige kolonisten een visumverbod moeten krijgen. Dat geldt ook in de VS en het Verenigd Koninkrijk. Momenteel kunnen kolonisten nog visumvrij naar de EU reizen, terwijl ze vanuit Nederlandse zienswijze illegaal zijn. Tegelijkertijd hebben Palestijnen wel een visum nodig om naar de EU te reizen. ""Dat is eigenlijk heel gek"", vindt Van Gool. ""Nederland is voor de zogenoemde tweestatenoplossing, waarbij we de grenzen tussen Israëlische en Palestijnse gebieden erkennen"", legt Van Gool uit. ""Als je consequent bent, moeten kolonisten sancties krijgen."" De maatregelen zijn volgens Van Gool dan ook ""bij lange na niet genoeg"". Volgens hem zouden er individuele sancties moeten komen op mensen zoals de Israëlische minister Ben-Gvir. ""Om de tweestatenoplossing te kunnen realiseren, is ontruiming van de nederzettingen nodig, omdat een Palestijnse staat anders niet levensvatbaar is. Het zou een soort van gatenkaas worden"", zegt Malcontent. ""Maar dat wil Israël niet."" De huidige regering van Netanyahu is voor haar voortbestaan afhankelijk van twee partijen die de kolonisten door dik en dun steunen. En zelfs al zou Israël wel bereid zijn tot ontruiming van nederzettingen, is de vraag: hoe dan? ""We hebben het over 465.000 kolonisten, van wie het merendeel zwaarbewapend. Die laten zich niet zomaar wegvoeren"", zegt Malcontent. ","Oorlog Israël En Hamas, Israël, Palestijnse Gebieden, Buitenland, Israëlisch-palestijns Conflict, Gazastrook, Westelijke Jordaanoever"
182,Ueda helpt Japan naar kwartfinales Azië Cup en zet Feyenoord langer in de wacht ,Ayase Ueda keert voorlopig niet terug bij Feyenoord. De spits hielp Japan woensdag op de Azië Cup aan een 1-3-zege op Bahrein én een plek in de kwartfinales van het toernooi., Door onze sportredactie ,2024-01-31T14:37:08+01:00, Voetbal ,"Ayase Ueda keert voorlopig niet terug bij Feyenoord. De spits hielp Japan woensdag op de Azië Cup aan een 1-3-zege op Bahrein én een plek in de kwartfinales van het toernooi. Ueda zorgde in de 72e minuut op fraaie wijze voor de beslissing in Doha. De aanvaller dribbelde langs twee verdedigers en schoof de bal vervolgens vanuit een moeilijke hoek door de benen van de doelman van Bahrein: 1-3. Eerder in de wedstrijd had Ueda al een hoofdrol gegrepen door uit een hoekschop de bal achter zijn eigen keeper te koppen. De bal kwam alleen op naam van de doelman, omdat hij het beslissende tikje gaf. Ritsu Doan, voormalig speler van FC Groningen en PSV, had de score nog geopend. Door de zege van Japan is Ueda zeker drie dagen langer afwezig bij Feyenoord. Het land speelt zaterdag in de kwartfinales tegen de winnaar van Iran-Syrië. Die wedstrijd in de achtste finales wordt woensdagavond gespeeld in Doha. Bij Iran speelt Feyenoorder Alireza Jahanbakhsh. De afwezigheid van Ueda is een gemis voor Feyenoord-trainer Arne Slot. Eerste spits Santiago Giménez is uit vorm en Slot heeft verder geen opties in de punt van de aanval. Als invaller was Ueda één keer trefzeker voor Feyenoord. De Rotterdammers hopen zich in de laatste dagen van de transfermarkt nog te versterken met de Uruguayaanse aanvaller Luciano Rodríguez. Met de deal zou zo'n 10 miljoen euro gemoeid zijn. De transfer moet voor donderdag 23.59 uur afgerond zijn. Dan sluit de transfermarkt in Nederland. ","Voetbal, Feyenoord, Japan, Ueda, Ayase, 1-3-zege"
183,Verrast Mercedes verwerpt alle beschuldigingen aan adres van Toto Wolff ,"Mercedes werd dinsdag verrast door de verklaring van de FIA over een onderzoek naar teambaas Toto Wolff en zijn vrouw Susie, die worden beschuldigd van belangenverstrengeling. Mercedes ontkent, en ook de Formule 1 gelooft in de onschuld van haar medewerker.", Door Joost Nederpelt ,2023-12-05T22:39:15+01:00, Formule 1 ,"Mercedes werd dinsdag verrast door de verklaring van de FIA over een onderzoek naar teambaas Toto Wolff en zijn vrouw Susie, die worden beschuldigd van belangenverstrengeling. Mercedes ontkent, en ook de Formule 1 gelooft in de onschuld van haar medewerker. Het Engelse maandblad Business F1 Magazine schreef dinsdag dat Wolff gevoelige informatie uit geheime vergaderingen met andere teambazen doorspeelde naar zijn vrouw Susie. Zij is de baas van de F1 Academy, een raceklasse voor vrouwen. Susie Wolff zou de informatie op haar beurt hebben gelekt naar Stefano Domenicali, de CEO van de Formule 1. Wolff werkt als lid van het management van de Formule 1 (FOM) nauw samen met Domenicali. De FOM (Formula One Management) regelt de commerciële activiteiten van de Formule 1. Volgens de teambazen was Domenicali na hun onderlinge vergaderingen razendsnel op de hoogte van de geheime informatie. Zij zouden in Wolff het lek zien. Ook zou Wolff over informatie van de FOM beschikken die andere teambazen niet kunnen krijgen. Over welke informatie het ging werd niet duidelijk. De FIA kwam dinsdagavond met een verklaring. Daarin stelde de automobielfederatie zich ""bewust te zijn van mediaspeculaties rondom de beschuldiging dat een FOM-personeelslid vertrouwelijke informatie zou doorspelen aan een Formule 1-teambaas"". De federatie zou verder naar de zaak kijken, was te lezen in de verklaring. De FIA schreef niet letterlijk dat het over Wolff ging, maar die conclusie was eenvoudig te trekken. De Oostenrijker kwam dinsdag met een dergelijk verhaal in het nieuws, de andere negen teambazen niet. Mercedes reageerde dinsdag later op de avond. ""We hebben een algemene verklaring van de FIA onder ogen gekregen, waarin wordt gereageerd op ongegronde beschuldigingen van een enkel medium en een off the record-toevoeging dat het om de Mercedes-teambaas gaat"", meldt het team. ""Wij hebben niets van de FIA-integriteitsafdeling over dit onderwerp gehoord. We vinden het zeer opmerkelijk dat we via een verklaring in de media van dit onderzoek op de hoogte worden gesteld."" Mercedes verwerpt de beschuldigingen van de FIA. ""Die doen geen recht aan de integriteit van onze teambaas. We zien nadere uitleg van de FIA-integriteitsafdeling over dit onderzoek vanzelfsprekend graag tegemoet."" De Formule 1, in de vorm van de FOM, zegt ook niet vooraf op de hoogte te zijn gesteld van de verklaring van de FIA. De organisatie neemt het op voor haar medewerker Susie Wolff. ""We vertrouwen er volledig op dat de beschuldigingen onjuist zijn"", meldt de Formule 1. ""We hebben procedures in het geval van mogelijke belangenverstrengeling. We vertrouwen erop dat niemand uit ons team zaken heeft onthuld tegenover een teambaas en waarschuwen iedereen geen roekeloze en ernstige beschuldigingen te uiten."" Susie Wolff reageerde dinsdagavond zelf ook. ""Ik ben zwaar beledigd, maar helaas ook niet verrast door de publieke beschuldigingen. Het is teleurstellend dat mijn integriteit op zo'n manier in twijfel wordt getrokken, zeker omdat het lijkt ingegeven door intimiderend en vrouwonvriendelijk gedrag dat focust op mijn huwelijkse staat in plaats van mijn capaciteiten"", laat de geboren Schotse weten. ""In mijn loopbaan in de autosport heb ik veel obstakels overwonnen. Ik sta niet toe dat deze ongegronde beschuldigingen mijn toewijding en passie voor de F1 Academy overschaduwen. Als vrouw in deze sport blijf ik me inzetten om barrières te doorbreken voor toekomstige generaties"", meldt Susie Wolff tot slot. ""Ik verwerp deze beschuldigingen in de sterkst mogelijke bewoordingen."" ","Formule 1, Fia, Mercedes, Toto Wolff, Susie"
184,Snotterig en een vol hoofd? Vanaf dit moment ben je besmettelijk ,Januari is bij uitstek een maand waarin mensen verkouden worden. Maar vanaf wanneer ben je besmettelijk voor anderen? En kun je een verkoudheid nog tegenhouden als je die voelt opkomen?, Door Sarah Sitanala ,2023-11-09T11:15:30+01:00, Slimmer leven ,"Januari is bij uitstek een maand waarin mensen verkouden worden. Maar vanaf wanneer ben je besmettelijk voor anderen? En kun je een verkoudheid nog tegenhouden als je die voelt opkomen? Er gaan dit seizoen weer veel luchtweginfecties rond, zegt RIVM-woordvoerder Harald Wychgel. Hoewel je het hele jaar door verkouden kunt worden of griep kunt krijgen, geldt de periode oktober tot en met maart als het griepseizoen. ""Misschien zie je om je heen steeds meer mensen snotteren of hoesten, maar van een epidemie is nog geen sprake"", zegt Wychgel. In de trein naast een kuchende man of op kantoor naast een snotterende collega zitten is geen pretje, maar hoe besmettelijk zijn die mensen nou? Het hangt volgens Wychgel maar net af van welk virus je te pakken hebt. Er zijn veel virussen die een verkoudheid kunnen veroorzaken, terwijl griep altijd ontstaat door het influenzavirus. Verkouden zijn is overigens niet hetzelfde als griep hebben. Je kunt verkouden zijn en geen griep hebben, en je kunt griep hebben zonder verkouden te zijn. Als je besmet bent met het influenzavirus, kun je al iemand anders aansteken voordat je überhaupt ergens last van hebt, vertelt Ted van Essen, voormalig huisarts en voorzitter van de Nederlandse Influenzastichting. ""Het virus komt binnen via je neus, nestelt zich in je cellen en vermenigvuldigt zich daarna tot in de miljoenen virusdeeltjes."" Voordat je klachten krijgt, zit het virus dus al in je neus. Vanaf dat moment ben je besmettelijk. Hoezen en niezen maakt dat erger: het virus kan zich zo sneller verspreiden. Doe je dat nog niet, is het lastig om rekening te houden met het niet-besmetten van familie, vrienden en collega's, ziet Van Essen. Naar kantoor gaan is dus eigenlijk geen goed idee, ook al heb je alleen maar lichte klachten, zegt Wychgel. ""Je kunt niet voorkomen dat je een infectie krijgt, maar wel de kans verkleinen dat je het virus doorgeeft. Ben je echt ziek, blijf dan thuis."" Van Essen vult aan: ""Dat geldt des te meer als je corona blijkt te hebben. Dan kun je met een zelftest prima aantonen."" Er zijn volgens Wychgel geen algemeen geldende adviezen die kunnen voorkomen dat het virus wordt doorgegeven. ""Maar we weten wel dat niezen en hoesten in de elleboog werkt, dat hebben we in de coronatijd gezien. Net als afstand houden, regelmatig je handen wassen en contact met kwetsbaren vermijden."" Word je 's ochtends wakker met lichte keelpijn en wil je de verkoudheid nog gauw tegengaan, dan ben je eigenlijk al te laat. Liters gemberthee drinken of je naar de supermarkt haasten voor extra veel groente en fruit heeft geen zin. ""Zodra je geïnfecteerd bent, ben je geïnfecteerd"", zegt Wychgel. ""Het kan wel zijn dat jij er minder ziek van wordt dan een ander, dat ligt maar net aan je weerstand."" Ben je eenmaal verkouden, dan zit er echt niets anders op dan je eraan overgeven, zegt Van Essen. ""Van geen enkel middel dat zegt te werken tegen een verkoudheid is aangetoond dat het dat ook echt doet. Het beste is rustig aan doen en even niet bij opa en oma en andere kwetsbare mensen op bezoek gaan."" ","Slimmer Leven, , Snotterig"
185,Recensieoverzicht Wonka: 'Zo zoet als melkchocolade' ,De derde verfilming van Roald Dahls Sjakie en de chocoladefabriek draait nu in de bioscopen. In Wonka speelt Timothée Chalamet de zingende chocolademaker Willy Wonka en Hugh Grant is te zien als Oempa Loempa. NU.nl zet de recensies op een rij., Door onze entertainmentredactie ,2023-12-17T07:00:06+01:00, Films & Series ,"De derde verfilming van Roald Dahls Sjakie en de chocoladefabriek draait nu in de bioscopen. In Wonka speelt Timothée Chalamet de zingende chocolademaker Willy Wonka en Hugh Grant is te zien als Oempa Loempa. NU.nl zet de recensies op een rij. ""We volgen een jonge Willy, wat braaf maar met voldoende charme gespeeld door Timothée Chalamet (Dune, Call Me by Your Name), die naar de grote stad trekt om een winkel vol magische chocolade te openen en zo zijn moeder wil eren."" ""De liedjes zijn aanstekelijk, de decors uitbundig en de energie bruisend. Een knalbonbon van een film dus tjokvol grapjes waar ook volwassenen van zullen smullen. Het moet gek lopen wil Wonka niet uitgroeien tot een kerstklassieker."" Lees hier de volledige recensie  ""Het is het begin van een dickensiaans sprookje waarin vondelingen, armoedzaaiers, analfabeten en ploeterende arbeiders het van elkaar moeten hebben, 'terwijl de rijken overal mee wegkomen'. Hier houdt de duistere kant van Dahls jeugdliteratuur wel op. De makers van Wonka hebben een vrolijk, tijdloos universum voor ogen en houden de toon zo zoet als melkchocolade."" ""Deze feestelijke, kleurrijk vormgegeven musical nodigt je uit om het aardse even los te laten en mee te deinen met wolkjes en bliksem, bloesem, konijntjes en regenbogen van cacao: alles kan met chocolade. En Willy Wonka's chocoladefabriek? Die komt er wel."" Lees hier de volledige recensie ""Dahl zal vast (weer) een kwartslagje draaien in zijn graf; deze Wonka ontbeert de kenmerkende donkerte van de schrijver. En wie de discussie over saneren van Dahls kunst wil voortzetten, vindt hier zeker munitie. Al steekt er nog wel iets van Dahls plagerige geest in de film, getuige die aan chocolade verslaafde en almaar verder opzwellende politiechef."" ""Ook fijn: Hugh Grant blijkt gemaakt voor de rol als mopperende Oempa Loempa, en uiteraard ontbreekt een karakteristiek, eigen dansje niet. Wonka is een innemende, bonafide kerstfilm."" Lees hier de volledige recensie  ""Na zijn twee Paddington-films levert Paul King met Wonka opnieuw een potentiële kerstklassieker af die schaamteloos hartverwarmend is. De boodschap dat delen zoveel mooier is dan alles voor jezelf houden en dat je altijd moet blijven geloven in je dromen kan op je glazuur gaan werken, maar net als in zijn Paddington-films zit er een ontwapenende oprechtheid in de manier waarop King zijn boodschap brengt. Hoewel Wonka nooit echt de verhaaltechnische perfectie benadert van die films, delen ze een aanstekelijke warmte."" ""Timothée Chalamet is charmant als Wonka, maar het zijn vooral de bijrollen die stuk voor stuk heerlijk zijn gevuld. Van Rowan Atkinsons priester tot Olivia Colmans slinkse wasserettehouder. En bovenal Hugh Grant als Oempa Loempa met een te vereffenen rekening, die er met zijn gortdroge intonatie en feilloze timing niet alleen met Wonka's chocolaatjes vandoor gaat, maar ook bijna met de film."" Lees hier de volledige recensie  ","Films & Series, Hugh Grant, Media En Cultuur, Timothee Chalamet, Willy Wonka, Timothée Chalamet, Recensieoverzicht Wonka, Roald Dahls, Sjakie, Loempa"
186,Acties tegen eenzaamheid tijdens feestdagen: 'Eerder haatte ik Kerst' ,"In heel Nederland zijn er acties om alleenstaanden zich niet eenzaam te laten voelen met de feestdagen. Kerstdiners, lunches, pakketten en kaartjes: NU.nl zet enkele mooie initiatieven voor je op een rij.", Door Nienke Franken ,2023-12-16T18:57:27+01:00, Binnenland ,"In heel Nederland zijn er acties om alleenstaanden zich niet eenzaam te laten voelen met de feestdagen. Kerstdiners, lunches, pakketten en kaartjes: NU.nl zet enkele mooie initiatieven voor je op een rij. In Axel wordt een levende adventskalender georganiseerd. Bij deze adventskalender gaat elke dag geen vakje, maar een andere voordeur open. Inwoners van de gemeente kunnen telkens ergens anders op bezoek gaan. Patricia van Drongelen en Ankie Openeer organiseerden de activiteiten om eenzaamheid tegen te gaan bij mensen in de buurt. De drempel om iemand op te zoeken, kan hoog zijn, merkt Openeer. ""Er was van de week iemand op bezoek die erg zenuwachtig was, maar toch langskwam"", vertelt ze aan Omroep Zeeland. Openeer hoopt dat deze persoon nog een keertje komt kijken. Bezoekers zijn erg enthousiast. ""Er komen zulke mooie gesprekken naar voren. Het is heel mooi en voor mij heeft het echt meerwaarde"", zei een bezoeker tegen Omroep Zeeland. De levende adventskalender duurt nog tot 23 december. Niet alleen ouderen zijn eenzaam met de feestdagen. Ook jongeren die niemand hebben om Kerst mee te vieren, kunnen zich alleen voelen. Daarom organiseert Bryan Vreijsen met zijn team een kerstdiner voor jongeren. ""Jarenlang vierde ik Kerst met eten van Thuisbezorgd, alleen"", vertelt hij aan Hart van Nederland. ""Ik haatte Kerst."" Vreijsen had geen vrienden om Kerst mee te vieren en had ook geen contact met familie. In 2019 deed hij een oproep op Twitter (nu X): ""Zou graag iemand hebben om leuke dingen mee te doen."" Na de vele reacties op de tweet richtte hij de stichting Brabant Maatjes op. Met die stichting organiseerde hij vorig jaar een kerstborrel voor dertig mensen. Die activiteit is dit jaar geüpgraded tot een kerstdiner voor tachtig jongeren. Het evenement is uitverkocht, laat Vreijsen aan NU.nl weten. Niet getreurd, het komende jaar organiseert de stichting weer verschillende activiteiten. Jongeren kunnen ook anderen gezelligheid bieden. Daarom organiseert Studenten Vrijwilligers Delft samen met Eén tegen Eenzaamheid Delft en De Burgemeesters een kerstactiviteit voor eenzame ouderen. Bij de studentenvereniging Virgiel kunnen de ouderen komen lunchen of genieten van een high tea. Vaak feesten de studenten in het gebouw van de vereniging, maar met Kerst bedienen ze zo'n veertig ouderen. Ook maken ze zo'n duizend kerstpakketten om uit te delen. In Den Haag wordt een kerstdiner georganiseerd voor vijfhonderd dak- en thuislozen en minima. Het initiatief van Iris Hond wordt ieder jaar georganiseerd met haar stichting. Chefs van Big Green Egg komen koken voor de gasten. Daarnaast is er speelgoed voor de kinderen en is er een gratis kledingmarkt. Ook zijn er bandjes aanwezig voor livemuziek. Dat maakt het diner zo gewild, dat alle plekken al zijn gevuld. Stephanie-Joy Eerhart maakt met haar stichting al meer dan twaalf jaar kerstpakketten voor minima, gezinnen die van een klein inkomen moeten rondkomen. Dit jaar krijgen meer dan driehonderd gezinnen via haar een kerstpakket. Er wordt hard gewerkt om de pakketten samen te stellen, meldt Eerhart op X. Het gaat om onder meer eten, snoep, cadeaubonnen voor de kinderen en snacks voor de aangemelde huisdieren. ""Ik moest stiekem lachen om de twee aangemelde vissen"", zegt ze op X. Voor eenzame mensen kan een kaartje al veel betekenen. Daarom organiseert het Ouderenfonds ieder jaar een kerstkaartenactie. Mensen kunnen kerstkaartjes naar het fonds sturen. Medewerkers verpakken de ingezonden kaarten en zorgen er samen met PostNL voor dat ze een mooie bestemming krijgen. Zeker twaalfhonderd basisscholen doen mee aan de kaartenactie. Tijdens de les maken en beschrijven de leerlingen zelf een kerstkaart. ""Het is heel leuk"", vertelt een leerling aan het Jeugdjournaal. ""En we hoeven niet te rekenen"", voegt ze er met een brede glimlach aan toe. De leerlingen van basisschool 't Zonnewiel brengen de zelfgemaakte kaarten zelf rond. Twee oudere dames zijn er erg gelukkig mee. ""Schitterend, schitterend, heel mooi"", reageert de een. "" Het doet me heel veel"", zegt de ander. ""Ik heb bijna niemand meer. Heel fijn dat hij dat gedaan heeft."" De jongen die de kaart heeft gemaakt, is daar dan weer blij mee. ""Daar had ik hem voor gemaakt."" ","Binnenland, Goed Nieuws, Kerstmis, Nederland, Nu.nl"
187,Lichaam van gevonden man in ingestort Rotterdams pand wordt geborgen ,Het lichaam van de man die is gevonden onder het puin van het ingestorte pand in Rotterdam wordt woensdagmiddag geborgen. Zijn familie was eigenhandig op zoek gegaan., Door onze nieuwsredactie ,2024-01-31T14:50:00+01:00, Binnenland ,"Het lichaam van de man die is gevonden onder het puin van het ingestorte pand in Rotterdam wordt woensdagmiddag geborgen. Zijn familie was eigenhandig op zoek gegaan. Het gaat om de 43-jarige Kamran. De forensische opsporingsdienst haalt zijn lichaam met hulp van familieleden onder het puin vandaan. Zijn familie mag komen kijken, maar de rest van de omstanders wordt gevraagd weg te gaan. Er zijn veel omstanders, sommigen zijn erg geëmotioneerd. Tientallen mensen staan vanaf het balkon van hun bovenwoning te kijken. De plek waar het lichaam is gevonden wordt met een doek afgeschermd. ""Er komt rond 16.30 uur een rouwauto om de man op te halen"", zegt NU.nl-verslaggever Job van der Plicht, die ter plaatse is. Het besluit om tot het bergen over te gaan, volgt op de oplopende spanningen op het terrein van het pand. Twee burgers zijn over een hek geklommen. ""Er hangt spanning in de lucht"", zegt onze verslaggever. ""Er is veel geschreeuw en geroep. En de politie is met tientallen agenten ter plaatse."" De politie hoopt snel te kunnen beginnen met de zoektocht naar de vermiste personen. ""Maar dat moet veilig. We willen niet dat er nog meer slachtoffers vallen, inclusief de eigen collega's"", zegt een woordvoerder. Het is volgens haar belangrijk dat hulpverleners zelf geen gevaar lopen. ""Want dit zou mogelijk de zoektocht naar de vermisten belemmeren en het onderzoek vertragen."" De constructie van het pand met woningen is volgens de politie erg fragiel en staat door de explosie op instorten. ""De pilaren in het midden van het pand zijn weg of staan krom en breken bijna door. Daardoor kan er niet veilig gezocht worden."" Er wordt ook een 3D-scan gemaakt van het gebied, meldt de politie. Die scan moet duidelijkheid maken wat er precies is gebeurd. ","Binnenland, Rotterdam"
188,Sofia Vergara moest nepcocaïne snuiven voor Griselda: 'Was het waard' ,Panterprintjes en hoge hakken: zo kennen de meeste mensen Sofia Vergara. De actrice speelde ruim elf jaar de rol van Gloria in Modern Family. Nu is ze terug op televisie als de drugsbaas Griselda Blanco., Door Maxime Jobs ,2024-01-25T13:37:08+01:00, Films & Series ,"Panterprintjes en hoge hakken: zo kennen de meeste mensen Sofia Vergara. De actrice speelde ruim elf jaar de rol van Gloria in Modern Family. Nu is ze terug op televisie als de drugsbaas Griselda Blanco. In Griselda kruipt Vergara in de huid van de 'Cocaine Godmother', zoals Blanco bekendstond. De vrouwelijke drugsbaas vluchtte in 1964 van Colombia naar de Verenigde Staten om daar een succesvol drugsimperium op te bouwen. Haar zaken leverden haar miljarden euro's op. Naast een succesvolle zakenvrouw was Blanco ook de moeder van vier kinderen. Dat maakte haar niet minder meedogenloos: ze zou verantwoordelijk zijn voor de dood van honderden mensen, inclusief die van haar vier echtgenoten. Hoewel er op het eerste gezicht niet veel overeenkomsten zijn tussen de 51-jarige actrice en de drugscrimineel, weet ook Vergara uit eigen ervaring hoe donker de drugswereld kan zijn. Ze groeide op in Colombia, waar haar oudere broer in 1998 werd doodgeschoten toen mannen hem probeerden te kidnappen. Haar jongere broer raakte door zijn verdriet verslaafd aan alcohol en drugs. Hij werd meer dan dertig keer opgepakt vanwege drugsgerelateerde zaken. Daar houden de gelijkenissen op. Al herkent de actrice één aspect van het leven van de drugsbaas zeker. ""Ik zou ook moorden voor mijn kind. Misschien zou ik zelfs mijn ex-man vermoorden"", grapt ze tijdens een Griselda-persmoment. ""Ik begrijp Griselda natuurlijk niet helemaal, want ze heeft verschrikkelijke dingen gedaan. Maar tegelijkertijd denk ik dat alles begon met goede intenties: ze was moeder en had geld nodig. Ze werd alleen steeds beter in haar werk en ging uiteindelijk te ver."" Niet alleen hun persoonlijkheden liggen ver uit elkaar. Ook de looks van Blanco en Vergara verschillen als dag en nacht. De drugsbaas was in het echt een mollige kleine vrouw, die er volgens anderen niet gevaarlijk uitzag. Het was volgens Vergara niet de bedoeling om echt op de drugsbaas te lijken, maar ze wilde wel haar uiterlijk aanpassen. ""Gloria moest weg. Ik wil niet dat mensen naar de serie kijken en dan Gloria met een nepneus zien. Ook mijn rondingen werden weggewerkt, ik had neptanden en ik kreeg andere wenkbrauwen."" Daar stopte het niet: de actrice moest leren roken en nepcocaïne snuiven. Ze nam haar rol in de Netflix-serie zelfs zo serieus dat ze weken naar de fysio moest na de opnames. ""Ik had mezelf een ander loopje aangeleerd. Ik hield die houding zo lang aan dat ik op een gegeven moment niet meer kon opstaan."" Het was het allemaal waard, vindt de actrice. ""Het succes van Modern Family kwam echt als een verrassing. Ik had nog nooit een grote rol gespeeld. Dat ik nu weer zo'n kans krijg, is echt fantastisch."" In Griselda wordt vooral de menselijke kant van Blanco belicht. Dat de drugsbaas al op elfjarige leeftijd een jeugdvriend doodschoot, blijft buiten beschouwing. In de serie zien we vooral een sterke vrouw die geen man nodig heeft om succesvol te zijn. Ook andere gebeurtenissen lijken niet helemaal in lijn met de werkelijkheid. De nabestaanden van Blanco zijn dan ook niet blij met de versie die Vergara, die ook uitvoerend producent van de show is, neerzet. Ze zouden ook geen toestemming hebben gegeven voor de serie. ""'Als Vergara de rol echt goed en volledig wilde spelen, waarom nam ze dan geen contact op met de familie of met mij?"", zei Michael Corleone Blanco, de zoon van de drugsbaas, recent op de Colombiaanse radio. ""Ik voel me eigenlijk een beetje beledigd. Zo zou mijn moeder zich ook hebben gevoeld als ze nu nog leefde."" Haar zoon, die is vernoemd naar het hoofdpersonage van The Godfather, heeft de makers van de serie - inclusief Vergara - aangeklaagd. De actrice heeft niet gereageerd op de aanklacht. Blanco zat bijna twintig jaar in de gevangenis vanwege haar misdaden. Ze overleed in 2012 in Colombia, op 69-jarige leeftijd. Twee mannen op een motor schoten twee keer op de 'Cocaine Godmother' - een methode die ze als opdrachtgever zelf meermaals toepaste in haar hoogtijdagen. Griselda is vanaf 25 januari te zien op Netflix. ","Films & Series, Netflix, Sofia Vergara, Media En Cultuur, Griselda, Nepcocaïne Snuiven Voor, Panterprintjes, Griselda Blanco, Gloria"
189,Man die probeerde in te breken bij Taylor Swift opnieuw gearresteerd ,"Een man die afgelopen weekend werd aangehouden bij het appartement van Taylor Swift, is maandag opnieuw naar haar huis toegegaan. Hij is wederom gearresteerd door de politie.", Door onze entertainmentredactie ,2024-01-23T07:21:00+01:00, Achterklap ,"Een man die afgelopen weekend werd aangehouden bij het appartement van Taylor Swift, is maandag opnieuw naar haar huis toegegaan. Hij is wederom gearresteerd door de politie. Het beveiligingsteam van Swift belde de politie nadat de man opnieuw in de buurt van haar huis was gespot. Een paar straten verderop kon de man in de boeien worden geslagen, meldt TMZ. Zaterdag werd de man nog opgepakt bij het huis van de Shake It Off-zangers. Volgens getuigen probeerde hij in te breken en hing hij al enkele weken rond bij het huis van Swift. Het is niet duidelijk of de artieste thuis was tijdens het incident. De 34-jarige zangeres heeft vaker te maken gehad met inbraken en stalking. In 2022 werd een man aangeklaagd nadat hij bij twee woningen van Swift was binnengedrongen. In datzelfde jaar werd een andere man opgepakt die met een auto tegen haar huis was aangereden en pas weg wilde gaan als hij Swift had ontmoet. ","Achterklap, Taylor Swift"
190,De vriezer is je beste vriend: jullie tips om gezond én goedkoop te eten ,"""Gezond eten hoeft niet duur te zijn."" Dat wordt vaak gezegd, maar hoe moet je dat dan doen? Twee deskundigen legden dat maandag uit op NU.nl, maar NUjij'ers hadden zelf ook veel adviezen. Dit zijn jullie beste tips.", Door Nienke Franken ,2023-09-28T04:46:36+02:00, Gebaseerd op NUjij ,"""Gezond eten hoeft niet duur te zijn."" Dat wordt vaak gezegd, maar hoe moet je dat dan doen? Twee deskundigen legden dat maandag uit op NU.nl, maar NUjij'ers hadden zelf ook veel adviezen. Dit zijn jullie beste tips. ""Als je seizoensgroenten koopt, koop er dan wat meer van en vries ze in"", zegt NUjij'er Willemien. Ze blijven dan veel langer goed. Veel groenten kunnen worden ingevroren en zijn dan nog net zo gezond. Je kunt ook al ingevroren groenten kopen. Deze zijn vaak verser dan de groenten van de versafdeling, omdat het gelijk vanaf het land wordt ingevroren. De voedingswaarden blijven even goed en het is net zo lekker. Over één ding zijn veel NUjij'ers het eens: voorgesneden groenten zijn altijd duurder. Het kost wat extra moeite om alle groenten zelf te snijden, maar je bent dan wel goedkoper uit. Heb je groenten over? Bewaar die dan in de vriezer. Wil je nog goedkoper uit zijn? Leg dan je eigen moestuin aan, als je die ruimte hebt. Pompoen, courgette en wortel kosten weinig moeite, maar zijn wel lekker. Ook raden veel lezers aan een tomatenplant te nemen. Dan heb je ieder jaar je eigen tomaten om op te peuzelen. NUjij'er Wilona kwam met een opvallende tip voor in je tuin: een kardemomplant. ""Daar kun je lekkere thee van maken."" Dure kweekzakken voor op het balkon heb je volgens een andere NUjij'er niet nodig. Kunststof supermarkttassen werken prima. Deze haalt diegene uit de afvalbakken op het strand in de zomer. ""Het prijskaartje hangt er soms nog aan, omdat ze eenmalig gebruikt zijn om boodschappen naar het strand te brengen."" De tassen gaan meerdere seizoenen mee. Een andere tip: sla vlees af en toe over, maar de vleesvervanger ook. Vleesvervangers kunnen de prijs doen oplopen. Kies liever voor bonen, linzen, kikkererwten of noten. Dat doet ""wonderen"", zegt NUjij'er Henriëtte11. Wil je wel graag vlees eten? Koop dan veel tegelijk en vries het in porties in. Vlees blijft maandenlang goed als het is ingevroren. De dag voordat je het wilt eten, haal je het uit de vriezer en laat je het ontdooien in de koelkast. Let ook op waar je dingen koopt. Ga bijvoorbeeld eens kijken bij een boer, daar zou het zomaar goedkoper kunnen zijn. Verder worden de Turkse supermarkt en toko vaak getipt. Of de ouderwetse markt, daar kan het ook goedkoper zijn. Zeker als er wat concurrentie is tussen de verkopers. Als je echt hard wilt vergelijken, kun je een boodschappenlijstje maken. Je schrijft dan eerst in supermarkt A van alle boodschappen de prijs op, zonder iets te kopen. Vervolgens ga je naar supermarkt B en koop je daar alles wat goedkoper is. Dan ga je weer terug naar supermarkt A en koop je alles wat nog mist van het lijstje. Volgens NUjij'er Bettyyyyyyy ""is het de moeite waard"". Het kost in het begin wat moeite, maar naarmate je het langer doet, onthoud je steeds meer en kost het minder tijd. Kijk voordat je naar de winkel gaat naar de aanbiedingen en maak een plan. Voedsel dat lang goed blijft en toch wel op komt in je huishouden, kun je in de aanbieding kopen, zegt NUjij'er Rick. Ook kun je je maaltijden plannen op basis van de groenten die in de aanbieding zijn. Let wel goed op of de aanbieding ook echt goedkoper is. Soms is er een ander artikel dat niet is afgeprijsd, maar wel (per kilo) goedkoper is. En ga niet met honger naar de supermarkt. Dan is het veel makkelijker om al die lekkere verleidingen te weerstaan. ","Nujij, Gezondheid, Geld, Eten En Drinken, Dagelijks Leven, Nu.nl, Tips"
191,Gigi Hadid en Bradley Cooper hand in hand gezien in Londen ,Gigi Hadid en Bradley Cooper zijn voor het eerst hand in hand gefotografeerd op straat. Geruchten over een relatie tussen het model en de acteur gaan al enige tijd rond., Door onze entertainmentredactie ,2024-01-26T08:39:39+01:00, Achterklap ,"Gigi Hadid en Bradley Cooper zijn voor het eerst hand in hand gefotografeerd op straat. Geruchten over een relatie tussen het model en de acteur gaan al enige tijd rond. De 28-jarige Hadid en de 49-jarige Cooper werden donderdag samen op straat in Londen gezien, blijkt uit foto's die zijn gepubliceerd door onder meer Page Six. Het stel uit New York werd donderdag al samen op het vliegveld van Londen gezien. De voor een Oscar genomineerde acteur moet in de Britse hoofdstad zijn voor een evenement rond zijn film Maestro. Hadid en Cooper hebben de relatie nog niet bevestigd. Ze werden sinds begin oktober voor het eerst samen gezien. Volgens bronnen heeft het model Coopers moeder al meerdere keren gezien. Ook zou de acteur een huis hebben gekocht vlak bij de familieboerderij van de familie Hadid. Hadid was voorheen samen met Zayn Malik. Samen kregen ze dochter Khai (3). Cooper is de vader van de zesjarige Lea, die hij kreeg met zijn ex, model Irina Shayk. ","Achterklap, Bradley Cooper, Gigi Hadid"
192,Geëmotioneerde Sophie Hilbrand reageert op afwezigheid Khalid Kasem ,"Het doet Sophie Hilbrand ""een beetje pijn"" dat haar collega Khalid Kasem afwezig is bij hun gezamenlijke talkshow. Dat zei de geëmotioneerde presentatrice maandagavond bij de start van de nieuwe reeks van het BNNVARA-programma.", Door onze entertainmentredactie ,2024-01-29T19:50:33+01:00, Media ,"Het doet Sophie Hilbrand ""een beetje pijn"" dat haar collega Khalid Kasem afwezig is bij hun gezamenlijke talkshow. Dat zei de geëmotioneerde presentatrice maandagavond bij de start van de nieuwe reeks van het BNNVARA-programma. ""Ja Hanneke, dan zit je nu ineens in het programma Sophie & Jeroen"", begon Sophie tegen haar tafelgenoot Hanneke Groenteman. ""Au"", reageerde die, wat Hilbrand herhaalde. ""Ja, het doet mij ook een beetje pijn eigenlijk"", zei ze zichtbaar aangedaan. ""Het is natuurlijk geen makkelijke tijd, in de eerste plaats niet voor Khalid. En wij kennen hem allemaal hier als echt een geweldige man en een lieve collega."" ""Hij is er niet, wat natuurlijk te maken heeft met een artikel dat gepubliceerd is in het AD"", gaf Hilbrand als verklaring. ""Het wordt nu allemaal onderzocht hoe dat zit en wij kunnen nu eigenlijk vooral hopen op een goede afloop. Het is belangrijk dat het zorgvuldig onderzocht wordt"", vervolgt Hilbrand. Tijdens de afwezigheid van Kasem zal Jeroen Pauw zijn plaats innemen, waardoor hij afwisselend met Hilbrand weer te zien is op NPO1 als talkshowhost. ""We missen hem ook gewoon"", zei Hilbrand maandag over Kasem. ""Dus we hopen dat hij hier ook weer te zien zal zijn. En in de tussentijd zijn we natuurlijk dolgelukkig dat Jeroen Pauw ons hier uit de brand helpt. Maar het is wel heel zuur."" ","Media, Sophie Hilbrand, Bnnvara, Khalid Kasem, Geëmotioneerde Sophie"
193,Bijna een op de drie Nederlandse huizen heeft inmiddels zonnepanelen op dak ,"Het aantal Nederlandse woningen met zonnepanelen is vorig jaar flink gestegen: van 2 miljoen tot 2,6 miljoen. Daarmee is 32 procent van de huizen inmiddels voorzien, meldt Netbeheer Nederland.", Door José Boon ,2024-01-25T06:01:08+01:00, Klimaat ,"Het aantal Nederlandse woningen met zonnepanelen is vorig jaar flink gestegen: van 2 miljoen tot 2,6 miljoen. Daarmee is 32 procent van de huizen inmiddels voorzien, meldt Netbeheer Nederland. Het aantal woningen met zonnepanelen groeide in 2023 bijna overal in het land met 25 tot 32 procent. Netbeheerder Stedin zag de grootste toename - van 32 procent - in de provincies Utrecht, Zuid-Holland en Zeeland, bleek eerder deze week. In 2022 steeg het aantal woningen met zonnepanelen ook met 30 procent. De vraag steeg enorm nadat de energieprijzen omhoog waren geschoten in 2022. Inmiddels is de markt weer wat rustiger geworden. De groei nam in de tweede helft van 2023 dan ook wat af, ziet Netbeheer Nederland. ""Het kan zijn dat de markt voor zonnepanelen langzaamaan verzadigd raakt"", zegt een woordvoerder van de branchevereniging. Zo'n 30 tot 40 procent van de opgewekte stroom blijft in of om het eigen huis, zegt de branchevereniging. De rest van de elektriciteit gaat terug naar het stroomnet. Daar kunnen de eigenaren van zonnepanelen wat aan verdienen dankzij de zogeheten salderingsregeling. Netbeheer Nederland pleit voor afschaffing van die regeling, omdat de stroomnetten overvol zijn. ""Inmiddels is het beter om te kijken naar een stimulans om meer stroom te gebruiken op de momenten dat er veel wordt opgewekt"", zegt Netbeheer Nederland-directeur Hans-Peter Oskam. Zo zou het bijvoorbeeld helpen als mensen hun was doen en de auto opladen op het moment dat de zon schijnt. Dat vraagt wel om een flinke gedragsverandering van consumenten, aangezien we het gewend zijn dat stroom altijd voorhanden is. Volgens Netbeheer Nederland gaan we uiteindelijk toe naar een systeem waarbij we afhankelijker worden van de beschikbaarheid van wind en zon. Tegelijkertijd investeren netbeheerders jaarlijks miljarden euro's in de verzwaring en uitbreiding van het stroomnet. Dat moet bijvoorbeeld voorkomen dat zonnepanelen afschakelen wanneer ze op hetzelfde moment te veel energie opwekken voor het stroomnet. ","Klimaat, Zonnepanelen, Duurzaamheid, Economie, Nederland"
194,Een lever kan veel langer voor transplantatie bewaard worden dan gedacht ,Donorlevers kunnen veel langer zonder nadelige gevolgen in een perfusiemachine worden bewaard dan gedacht. Dat is goed nieuws voor patiënten die een lever nodig hebben., Door onze nieuwsredactie ,2024-01-09T07:55:01+01:00, Gezondheid ,"Donorlevers kunnen veel langer zonder nadelige gevolgen in een perfusiemachine worden bewaard dan gedacht. Dat is goed nieuws voor patiënten die een lever nodig hebben. Het Universitair Medisch Centrum Groningen (UMCG) onderzoekt sinds november 2020 of het veilig is om donorlevers langer in een zogenoemde perfusiemachine te bewaren. De organen blijven in zo'n machine goed dankzij een behandeling met zuurstofrijke vloeistof. Als er een donorlever beschikbaar kwam, werd in sommige gevallen direct geopereerd. In andere gevallen werd de lever tot de volgende dag in de machine bewaard. Het onderzoek laat zien dat er voor de ontvangers van de donorlevers geen verschil was tussen direct of later opereren. Een lever werd soms tot wel twintig uur bewaard, meldt het ziekenhuis. Levers langer kunnen bewaren heeft veel voordelen. ""Midden in de nacht opereren is hierdoor niet meer nodig. Groot voordeel hiervan is dat er tijdens de nachtdienst minder teams nodig zijn"", vertelt Vincent de Meijer, hoogleraar chirurgie en hoofd van het levertransplantatieprogramma in het UMCG. ""Verder hoeven we bij complicaties of onverwachte gebeurtenissen tijdens de operaties geen extra collega's meer op te roepen, omdat ze overdag al in het ziekenhuis zijn."" Daarnaast leidt de ontwikkeling volgens De Meijer tot fittere operatieteams. ""Daarmee levert het een belangrijke bijdrage aan de duurzame inzetbaarheid van alle direct betrokkenen."" De onderzoekers zagen dat de transplantaties overdag gemiddeld bijna twee uur korter duurden dan die in de nacht. Verder kan de methode helpen als de patiënt ook een hart- of longtransplantatie nodig heeft. In die gevallen kan de lever veilig bewaard worden en vindt de levertransplantatie daarna zonder tijdsdruk plaats. Alleen in zeer uitzonderlijke situaties wordt een transplantatie direct uitgevoerd, vertelt De Meijer. Normaal gesproken zijn donorlevers buiten het lichaam maximaal zes tot tien uur te bewaren. Het UMCG zegt wereldwijd het eerste ziekenhuis te zijn dat de perfusiemachine gebruikt om levers gekoeld te bewaren en de transplantaties standaard overdag in te plannen. ","Gezondheid, Goed Nieuws, Binnenland"
195,Zoeken naar Taylor Swift op X is weer mogelijk: 'Maar we blijven waakzaam' ,"Het is weer mogelijk om op socialemediaplatform X te zoeken naar Taylor Swift, meldt The Wall Street Journal. De zoekopdracht was eerder geblokkeerd, omdat door AI gegenereerde expliciete foto's van de zangeres werden verspreid.", Door onze entertainmentredactie ,2024-01-30T06:43:05+01:00, Media ,"Het is weer mogelijk om op socialemediaplatform X te zoeken naar Taylor Swift, meldt The Wall Street Journal. De zoekopdracht was eerder geblokkeerd, omdat door AI gegenereerde expliciete foto's van de zangeres werden verspreid. Een woordvoerder van X laat weten dat het platform ""waakzaam blijft"" nu de blokkade is opgeheven. Mochten de beelden toch weer opduiken, dan zal het sociale medium ze verwijderen. ""Er is iets misgegaan. Probeer opnieuw te laden"", luidde de foutmelding op X de afgelopen dagen. ""Er is iets misgegaan, maar maak je geen zorgen: het is niet jouw schuld"", stond er nog onderaan de pagina. Op de foto's was de zangeres volgens Daily Mail in uitdagende poses te zien tijdens een wedstrijd van de Kansas City Chiefs, waar haar vriend Travis Kelce voor speelt. De zangeres zou ""woedend"" zijn over de met kunstmatige intelligentie ontwikkelde foto's, schreef de krant. ","Media, Taylor Swift, Kunstmatige Intelligentie, Media En Cultuur"
196,Daan Schuurmans geeft geschiedenisles over de Oranjes: 'Is net een soap' ,"Een geschiedenisles waarbij je níét in slaap valt: het lukte Het verhaal van Nederland. Twee jaar later komt het vervolg Het verhaal van Oranje Nassau, over de ups en downs van het Nederlandse koningshuis. En vooral die downs zijn er.", Door Danja Koeleman ,2024-01-31T13:47:38+01:00, Media ,"Een geschiedenisles waarbij je níét in slaap valt: het lukte Het verhaal van Nederland. Twee jaar later komt het vervolg Het verhaal van Oranje Nassau, over de ups en downs van het Nederlandse koningshuis. En vooral die downs zijn er. ""Het eerste seizoen smaakte naar meer"", vertelt Het verhaal van Nederland-producent Remco van der Kruk. ""We lieten zien dat het mogelijk is een ingewikkeld thema toegankelijk te maken. Dus dan ga je brainstormen: welke thema's verdienen deze vorm ook?"" Zo kwam het team op het koningshuis uit. En dan in het bijzonder de historie van de familie Oranje-Nassau, de familie waar onze koning en zijn kinderen toe behoren. ""Daar komt verraad bij kijken, ontrouw, liefde, huwelijken, ruzies, intriges… alle menselijke aspecten uit het leven"", zegt eindredacteur Hasan Evrengün. ""Het is zo'n gave, bizarre, maar soms ook onprettige geschiedenis"", vindt ook Van der Kruk. ""Allesbehalve een sprookje. Eerder een soap."" Deze soap loopt inmiddels véél langer dan Goede Tijden, Slechte Tijden. Maar in Het verhaal van Nederland heb je niet de tijd om alles uit te diepen. Hoe wordt bepaald welke details uit de geschiedenis uiteindelijk een plekje in het programma krijgen? ""Er bestaat heel veel literatuur over de Oranjes en er zijn mensen die hier veel over weten"", zegt Evrengün. ""Dus het is een hoop lezen en een hoop praten. Al die losse verhalen over alle stadhouders, prinsen, prinsessen, koningen en koninginnen worden in één lange lijn gezet. Zo ontstaat er een goed beeld van de dynastie en kan er een script gemaakt worden."" Hoewel de eerste reeks Het verhaal van Nederland op veel lof mocht rekenen, waren er ook wat kritische geluiden te horen. Zo beweerden belangenorganisaties dat de makers de indruk wekten dat er in Nederland tijdens de Tweede Wereldoorlog nauwelijks een verzet bestond. ""Aan kritiek ontkom je niet"", zegt Van der Kruk. ""Als maker moet je soms keuzes maken. Het is dan de ene kant van de wetenschap tegenover de andere. Dat betekent automatisch dat iemand zich niet gehoord voelt."" In de serie wordt soms verteld over gebeurtenissen die zich al eeuwen geleden hebben afgespeeld. Feiten checken bij de hoofdpersonen zit er dus niet in. Gelukkig vangen experts dat op. ""Natuurlijk zijn er momenten in de geschiedenis waarvan we niet precies weten hoe iets is gebeurd"", gaat Evrengün verder. ""Dan zoeken we bij historici en experts naar een vorm waar iedereen zich in kan vinden. Geschiedenis is een levende wetenschap: van tijd tot tijd ontstaan er nieuwe inzichten en betekenissen."" ""We hebben niet zoals bij The Crown dingen zelf ingevuld"", benadrukt Van der Kruk. ""De gebeurtenissen hebben, omdat ze gespeeld worden, wel een dramatisch 'gezicht' gekregen. Maar alles wat er gezegd wordt of wat we laten zien - tot het meubilair en de kleding aan toe - is waarheidsgetrouw."" Ook de locaties zijn authentiek: het team mocht filmen in allerlei paleizen die eigendom zijn of waren van de koninklijke familie. Evrengün: ""Zelfs in Huis ten Bosch, het woonpaleis van koning Willem-Alexander en zijn familie. Ze hebben de Oranjezaal voor ons geopend, waar prachtige schilderingen van topschilders uit de zeventiende eeuw te zien zijn."" In die Oranjezaal zie je nauwelijks bekende acteurs rondlopen. De makers kiezen veelal bewust voor onbekende(re) gezichten. ""Als je bijvoorbeeld Frank Lammers cast voor de rol van Willem III, dan weet je dat de kijker toch vooral Ferry (uit Undercover, red.) of de man van de Jumbo-reclame ziet"", zegt Van der Kruk lachend. ""Dat werkt afleidend in onze inhoudelijke vertelling. Wel letten we erg op de expressie van acteurs en of ze een goede gelijkenis hebben met de hoofdkarakters"", vult Evrengün aan. De verteller van de serie is wel een bekend gezicht. Daan Schuurmans leidt de kijker door het verhaal van de Oranjes en stapt in die vertelrol soms ook een paleis of vuurgevecht binnen. ""Het verhaal van Nederland is gebaseerd op een Deense serie, waarin een bekende acteur (Lars Mikkelsen, red.) de verteller was"", legt Van der Kruk uit. ""Dat wilden wij ook en zodoende kwamen we uit bij een paar grote acteurs. Onder wie Daan, van wie we weten dat hij goed met zijn stem en mimiek kan spelen. Bovendien heeft hij een grote interesse in geschiedenis: hij weet héél veel. Daan is betrokken en wil die geschiedenis écht aan de kijker vertellen. Die rol past 'm als een jas."" Dat Schuurmans ooit vervangen wordt, sluit Van der Kruk niet uit. ""Als het bijvoorbeeld gaat over een thema dat beter past bij een andere verteller. Of misschien wil Daan niet uitgroeien tot een soort geschiedenisleraar van heel Nederland. Maar ik moet je eerlijk zeggen: ik heb nog geen idee wie dat zou kunnen zijn."" Het verhaal van Nederland - Oranje Nassau is vanaf 31 januari iedere woensdag vanaf 20.30 uur te zien bij NTR op NPO1. ","Daan Schuurmans, Ntr, Media En Cultuur, Nederland, Oranje Nassau"
197,Tweede Kamer wil definitief geen commercieel vliegverkeer op Lelystad Airport ,"De Tweede Kamer wil dat Lelystad Airport definitief niet in gebruik wordt genomen voor commercieel vliegverkeer. Een oproep daartoe van onder meer de Partij voor de Dieren kreeg steun van andere linkse partijen en van NSC, CDA en BBB.", Door onze economieredactie ,2024-01-30T16:28:34+01:00, Economie ,"De Tweede Kamer wil dat Lelystad Airport definitief niet in gebruik wordt genomen voor commercieel vliegverkeer. Een oproep daartoe van onder meer de Partij voor de Dieren kreeg steun van andere linkse partijen en van NSC, CDA en BBB. Volgens de indieners van de motie is de luchthaven slecht voor het klimaat en de volksgezondheid. Ook vrezen ze dat het de stikstofproblemen in Nederland vergroot. De partijen roepen het demissionaire kabinet daarom op commerciële vluchten in Lelystad definitief niet toe te staan. De provincie Flevoland vindt het een ""teleurstellend signaal voor de regio"", laat een woordvoerder dinsdagavond weten. De provincie is er ook door verrast, omdat het onderwerp controversieel was verklaard. Het uiteindelijke besluit is aan een nieuw kabinet. Twee partijen die instemden met de motie - BBB en NSC - praten momenteel over de vorming van een nieuwe regering met VVD en PVV. Die twee partijen stemden juist weer niet in met de motie. Wat de vier partijen straks beslissen als ze daadwerkelijk een nieuw kabinet vormen, is dan ook nog niet duidelijk. Lelystad Airport werd jaren geleden aangewezen als achtervang voor Schiphol. Vakantievluchten zouden op termijn moeten uitwijken naar de luchthaven in de Flevopolder, die daarvoor een forse en kostbare verbouwing onderging. De vakantievluchten zouden banen opleveren voor mensen uit de omgeving en een economische impuls betekenen voor de provincie. Het vliegveld is er klaar voor, maar er is er nog nooit een commercieel toestel vertrokken vanaf Lelystad Airport. De ingreep moest Schiphol in de gelegenheid stellen zich te concentreren op zijn rol als internationaal luchtvaartknooppunt. Sindsdien is het maatschappelijke en politieke draagvlak voor groei van de luchtvaartsector flink afgenomen. ","Economie, Cda, Nsc, Tweede Kamer, Partij Voor De Dieren"
198,Waarom een goed klimaat in huis belangrijk is voor je gezondheid ,"Je ramen en deuren potdicht houden nu het weer kouder (en natter) wordt: volgens experts kun je dat beter niet doen. Want het is misschien wel lekker warm, maar voor je gezondheid is het minder goed.", Door Sarah Sitanala ,2023-10-29T16:37:46+01:00, Dagelijks leven ,"Je ramen en deuren potdicht houden nu het weer kouder (en natter) wordt: volgens experts kun je dat beter niet doen. Want het is misschien wel lekker warm, maar voor je gezondheid is het minder goed. Een goed klimaat in je huis is belangrijk, juist omdat we daar zoveel tijd doorbrengen. Dat vertelt Remi Hompe, voorzitter van Gezond Binnen, een platform vol tips over een gezond binnenklimaat. Een ongezond binnenklimaat is makkelijk te herkennen: als je last hebt van schimmel en vochtige ruimtes, is er iets mis. Vochtproblemen ontstaan onder meer als je niet goed doorlucht of ventileert. Zet daarom het raam open en laat een goed ventilatiesysteem installeren. Zo voorkom je dat je huis te vochtig wordt en dat er schimmels ontstaan. Doe je dat niet, dan kun je ook nog last krijgen van fijnstof. Die stofjes komen vrij als je binnen rookt, maar ook tijdens het koken en het branden van kaarsen. Om het verspreiden van fijnstof tijdens het koken te voorkomen, raadt Hompe aan vooral de achterste twee kookpitten te gebruiken. ""Daar werkt de afzuiging beter."" En zet zowel een raam open als de afzuigkap aan. Of in ieder geval een van de twee, als allebei niet mogelijk is. Volgens het Longfonds scheelt het ook als je de afzuigkap na het koken nog twintig minuten aan laat staan, om al het vocht en de verbrandingsproducten kwijt te raken. Daarnaast raadt het gezondheidsfonds aan om te koken met de deksel op de pan, omdat je daarmee de vochtigheidsgraad in huis verlaagt. Is de luchtkwaliteit in huis onvoldoende, dan kunnen vochtproblemen, schimmels en fijnstof schadelijk zijn voor je gezondheid. ""Het vergroot je kans op luchtwegklachten"", zegt Longfonds-directeur Károly Illy. ""En heb je last van een longaandoening, zoals astma of COPD, dan kun je meer last krijgen van benauwdheid en andere gezondheidsklachten."" Dat staat ook in een rapport van het RIVM. Volgens het instituut zijn vocht en schimmels in huis niet per se de oorzaken van gezondheidsklachten. Wel kunnen ze klachten als keelpijn, niezen, hoesten, verstopte neus, een piepende ademhaling en benauwdheid verergeren. Volgens het Longfonds zijn ook mensen met een verminderde weerstand vatbaarder. ""Steeds meer mensen krijgen astma en allergieën en daardoor neemt ook het aantal mensen dat gevoelig is voor vochtgerelateerde omstandigheden toe."" Hoe meet je de luchtkwaliteit in huis eigenlijk? Hompe tipt het aanschaffen van een CO2-meter. ""Bij hoge CO2-waarden krijg je onvoldoende verse lucht binnen. Dan is het belangrijk om je ramen open te zetten. Ook in de winter."" Het regelmatig schoonmaken en verwijderen van vieze stofjes helpt ook. Bij het Longfonds raden ze aan goed stof af te nemen en alles goed droog te maken na het schoonmaken. Volgens Hompe wordt er te weinig gecommuniceerd over het belang van gezonde binnenlucht. ""Gaat het over gezond leven, dan gaat het vooral over gezond eten, meer bewegen en goed slapen. Terwijl: hoe schoner de lucht, hoe fitter en vitaler je je zal voelen."" ","Dagelijks Leven, Slimmer Leven"
199,14 Nederlandse zaken toegevoegd aan EU-database met rechterlijke dwalingen ,"Een nieuwe Europese database gaat rechterlijke dwalingen die uiteindelijk tot vrijspraak hebben geleid in kaart brengen. De database start met in totaal 115 vrijspraken, uit 17 Europese landen. Er zijn 14 Nederlandse zaken in opgenomen.", Door onze nieuwsredactie ,2024-01-30T21:57:03+01:00, Buitenland ,"Een nieuwe Europese database gaat rechterlijke dwalingen die uiteindelijk tot vrijspraak hebben geleid in kaart brengen. De database start met in totaal 115 vrijspraken, uit 17 Europese landen. Er zijn 14 Nederlandse zaken in opgenomen. Wereldwijd komen steeds meer strafzaken aan het licht waarbij onschuldige burgers na jaren procederen worden vrijgesproken van misdrijven die ze nooit begingen. Dat is mede het gevolg van de introductie van DNA-technieken, die steeds geavanceerder zijn. Het doel van de database is om nieuwe misstappen te voorkomen. Het is een initiatief van onderzoekers van de Universiteit Leiden, Maastricht University en de universiteit van het Zwitserse Luzern. ""Er wordt vaak gedacht dat rechterlijke dwalingen vooral een Amerikaans fenomeen zijn"", zegt rechtspsycholoog Linda Geven van de Universiteit Leiden. ""Maar ze komen ook geregeld in Europa voor. We willen de aandacht vestigen op deze onterechte veroordelingen en ervan leren om ze in de toekomst te voorkomen."" Op basis van de 115 Europese zaken presenteerden de onderzoekers uit Nederland, Duitsland en Zwitserland dinsdag al enkele opmerkelijke cijfers: onterecht veroordeelden zitten gemiddeld ruim zeven jaar vast en in ruim 30 procent van de gevallen heeft een valse bekentenis bijgedragen aan de oorspronkelijke veroordeling. In de Nederlandse zaken, waaronder ook twee die speelden op Bonaire, bedroeg de gemiddelde tijd in detentie vijf jaar en vier maanden. Bij de veertien Nederlandse zaken die in de database worden genoemd, gaat het om twaalf mannen en de twee vrouwen Ina Post en Lucia de Berk. De eerste onterechte veroordeling dateert van 1984 en is die van Martien Hunnik, bekend van de Hilversumse showbizzmoord. De recentste zaken zijn de Rosmalense flatmoord en de Pettense campingmoord, die beide in 2022 werden toegevoegd aan het rijtje rechterlijke dwalingen. Rechterlijke dwalingen hebben niet alleen ernstige gevolgen voor de onschuldige veroordeelden en hun families, benadrukken de rechtspsychologen. Ze schaden ook het vertrouwen in het rechtssysteem. Een rechterlijke dwaling kan bijvoorbeeld ontstaan als een onschuldige verdachte onder grote druk een valse bekentenis aflegt, zegt Geven. Hierdoor gaan ooggetuigen twijfelen en stellen ze soms ook hun verklaring bij. Het komt ook voor dat verdachten bewust valse verklaringen afleggen om iemand anders te beschermen. ",Buitenland
200,Schipbreuk voor de kust van Libië eist mogelijk tientallen levens ,Bij een grote schipbreuk voor de kust van Libië zijn tientallen migranten vermist en vermoedelijk overleden. Dat zegt de Internationale Organisatie voor Migratie (IOM) zondagochtend. Zij houden rekening met 61 dodelijke slachtoffers., Door onze nieuwsredactie ,2023-12-17T05:54:54+01:00, Buitenland ,"Bij een grote schipbreuk voor de kust van Libië zijn tientallen migranten vermist en vermoedelijk overleden. Dat zegt de Internationale Organisatie voor Migratie (IOM) zondagochtend. Zij houden rekening met 61 dodelijke slachtoffers. De IOM, dat verbonden is aan de Verenigde Naties, zegt op X dat het schip was vertrokken vanuit de Libische kustplaats Zuara. Op dat moment waren er 86 mensen aan boord onder wie ook vrouwen en kinderen. Het schip kwam waarschijnlijk in de problemen door de hoge golven op de Middellandse Zee. Reddingswerkers konden nog 25 opvarenden in veiligheid brengen. Zij krijgen in een detentiecentrum in Libië medische hulp. De andere 61 opvarenden zijn vermist. De IOM vreest dat ze allemaal het ongeluk niet hebben overleefd. Volgens persbureau AFP gaat het om opvarenden uit Nigeria, Gambia en andere Afrikaanse landen. De meeste Afrikaanse migranten proberen vanuit Libië en Tunesië de oversteek te maken naar Europa. Volgens een woordvoerder van de IOM zijn bij die overtocht dit jaar minstens 2.250 mensen om het leven gekomen. ","Buitenland, Vluchtelingen, Iom, Libië, Internationale Organisatie Voor Migratie"
201,X komt met plan voor nieuw kantoor dat schadelijke content kan checken ,"Socialemediaplatform X wil een kantoor openen waar honderd moderators de inhoud op de website gaan controleren. Dit ""kenniscentrum voor vertrouwen en veiligheid"" zal focussen op de bestrijding van seksueel misbruik van kinderen. De begindatum is nog niet bekend.", Door onze nieuwsredactie ,2024-01-28T10:08:35+01:00, Tech ,"Socialemediaplatform X wil een kantoor openen waar honderd moderators de inhoud op de website gaan controleren. Dit ""kenniscentrum voor vertrouwen en veiligheid"" zal focussen op de bestrijding van seksueel misbruik van kinderen. De begindatum is nog niet bekend. Opvallend is dat eigenaar Elon Musk na de overname van X juist nog flink heeft bezuinigd op moderatie. X heeft niet bekendgemaakt wanneer het nieuwe kantoor zijn deuren zal openen. Maar naar eigen zeggen heeft het bedrijf het uitbannen van seksuele uitbuiting van kinderen vorig jaar prioriteit gegeven. Zo heeft het platform om die reden in 2023 meer dan twaalf miljoen accounts geschorst. Dat zijn ruim twee miljoen accounts meer dan een jaar eerder. Ook in 2024 ligt de focus op dit onderwerp, meldt X. Miljardair Musk kocht X, het toenmalige Twitter, in oktober 2022. Vervolgens nam hij afscheid van een groot deel van het personeel. Onder hen bevonden zich relatief veel moderators die zich bezighielden met het verwijderen van berichten die niet stroken met de regels van het platform. X-topvrouw Linda Yaccarino moet woensdag in Washington verschijnen voor een commissie van de Senaat. De hoorzitting gaat over de online veiligheid van kinderen. Yaccarino wordt daarbij vergezeld door de CEO's van andere socialemediabedrijven, zoals Meta en TikTok. ","Tech, Twitter, Economie, Elon Musk"
202,Hoofd van E.T. verkocht op veiling voor 635.000 dollar ,Het mechanische hoofd van de alien E.T. is vrijdag in de Verenigde Staten geveild voor 635.000 dollar (ongeveer 581.000 euro). E.T. is het hoofdpersonage uit de gelijknamige film van Steven Spielberg uit 1982., Door onze entertainmentredactie ,2023-12-15T17:15:44+01:00, Boek & Cultuur ,"Het mechanische hoofd van de alien E.T. is vrijdag in de Verenigde Staten geveild voor 635.000 dollar (ongeveer 581.000 euro). E.T. is het hoofdpersonage uit de gelijknamige film van Steven Spielberg uit 1982. De koper krijgt een model van E.T. met neusgaten die open en dicht kunnen. Ook heeft het hoofd bewegende ogen, lippen, wenkbrauwen en tong. Het hoofd is ontworpen door de Italiaanse special effects-ontwerper Carlo Rambaldi, die in 2012 overleed. Zijn familie bood het model uit zijn persoonlijke verzameling ter veiling aan. Veilinghuis Julien's Auctions verwachtte dat het hoofd tussen de 800.000 en 1 miljoen dollar zou opbrengen. Verschillende andere beroemde voorwerpen uit de filmgeschiedenis gingen ook op de veiling onder de hamer. Daarbij ging het onder meer om het zwaard dat Arnold Schwarzenegger gebruikte in de film Conan the Destroyer uit 1984. Het wapen werd verkocht voor 45.500 dollar. Ook de machete die Harrison Ford gebruikte in Indiana Jones and the Temple of Doom uit 1984 werd geveild. Voor dat wapen telde een koper 65.000 dollar neer. ","Boek & Cultuur, Veilingen, Steven Spielberg, E.t., Verenigde Staten"
203,Staatssecretaris Van Huffelen (Digitalisering) stopt met X vanwege wanbeleid ,"Demissionair staatssecretaris Alexandra van Huffelen (Digitalisering) stopt met X. Het platform houdt zich volgens haar niet aan Europese wetten en lijkt dat ook niet te gaan doen. ""Voor mij is het nu klaar"", zegt ze in gesprek met NU.nl.", Door Rutger Otto ,2024-01-29T05:35:28+01:00, Tech ,"Demissionair staatssecretaris Alexandra van Huffelen (Digitalisering) stopt met X. Het platform houdt zich volgens haar niet aan Europese wetten en lijkt dat ook niet te gaan doen. ""Voor mij is het nu klaar"", zegt ze in gesprek met NU.nl. Maandag verschijnt er nog één bericht op het X-account van Van Huffelen, waarin ze haar afscheid aankondigt. Het account blijft voorlopig nog wel bestaan, zodat berichten van de staatssecretaris teruggelezen kunnen worden. Maar ze zal niets meer plaatsen of lezen. ""Ik gooi de app van mijn telefoon af"", zegt Van Huffelen. De staatssecretaris heeft geen directe aanleiding om X plotseling af te zweren. Volgens Van Huffelen is het een opeenstapeling van gebeurtenissen bij X die uiteindelijk tot dit besluit hebben geleid. Ze wilde afwachten of X alsnog veranderingen zou doorvoeren om te voldoen aan nieuwe Europese wetten. Die wetten moeten burgers beter beschermen en het speelveld voor techbedrijven eerlijker maken. ""Dat is ook de lijn die we bijvoorbeeld steeds hebben gekozen met Facebook"", zegt Van Huffelen. ""We spreken hen aan als ze niet voldoen aan de regels. Vervolgens gaan we in gesprek om te zien of ze eraan werken. Maar bij Musk (X-eigenaar Elon Musk, red.) is dat gesprek nooit ontstaan, hij staat er niet voor open."" Van Huffelen neemt nu een persoonlijk besluit om van X te vertrekken. Het is dus geen besluit vanuit het demissionaire kabinet en het wordt ook geen algemeen beleid binnen de overheid. Accounts van andere bewindslieden en overheidsinstanties blijven vooralsnog gewoon actief. Van Huffelen vindt dat anderen zelf een afweging moeten maken om te blijven of te vertrekken, maar wil wel een signaal afgeven. Eind 2022 stuurde Van Huffelen nog een bericht aan Musk via X. De staatssecretaris vroeg hem naar de vele ontslagen die destijds bij het bedrijf plaatsvonden. Ze wilde weten welke invloed dat zou hebben op de strijd tegen desinformatie en de bescherming van mensenrechten en privacy op het platform. Ze kreeg geen reactie. Ondanks haar bezorgdheid bleef ze daarna nog ruim een jaar actief. De staatssecretaris zegt dat andere socialemediabedrijven wel bezig zijn om te voldoen aan Europese regelgeving. Maar X is dat helemaal niet van plan, zegt ze. ""Sinds de overname van Twitter door Musk heerst steeds meer het idee dat het een platform is waar alles moet kunnen."" Van Huffelen benoemt het delen van haat, desinformatie en nepaccounts als zaken die ruim baan krijgen op X. ""Als je als platform echt niet aan onze regels wil voldoen, dan is het voor mij tijd om afscheid te nemen."" Van Huffelen is lang niet de eerste die van X vertrekt. Grote bedrijven zoals Apple en Disney zeiden vorig jaar al te stoppen met het aanbieden van advertenties op het platform wegens de aanwezigheid van antisemitisme. Recent trok ook de Nederlandse omroep KRO-NCRV zich terug van X. ""De KRO-NCRV staat voor een samenleving waarin we in harmonie samenleven, een verbonden samenleving"", legde directeur Peter Kuipers uit. ""Een socialemediakanaal dat zijn gebruikers alle ruimte lijkt te geven voor polarisatie en racisme past daar niet meer bij."" ""Vrijheid van meningsuiting mag op ieder sociaal medium"", zegt Van Huffelen. ""Alleen vraagt de Europese wet wel aan dit soort platforms om zich aan een aantal regels te houden. Zodat er moderatie is, dat er geen haatzaaien plaatsvindt en dat het een veilige omgeving voor iedereen is."" Dat die regels niet altijd goed gaan bleek ook vorige week in Duitsland. Daar vond het ministerie van Buitenlandse Zaken bewijs voor een grootschalige Russische desinformatiecampagne op X. Uit een onderzoek bleek dat vijftigduizend nepaccounts met ruim een miljoen berichten probeerden het gesprek in de Duitse maatschappij over de oorlog in Oekraïne te beïnvloeden. Van Huffelen houdt haar account op Mastodon, samen met LinkedIn, aan als de belangrijkste plekken waar zij online actief is. Op Mastodon maakt ze gebruik van een overheidsserver die werkt met eigen regels. Daarmee is ze niet langer overgeleverd aan de grillen van Musk. Dat wil niet zeggen dat mensen er niet mogen discussiëren. Volgens haar blijft daar ruimte voor, als dat maar op een constructieve manier gebeurt. Qua bereik levert ze wel in. Van Huffelen gaat van ruim 13.500 volgers op X naar nog geen 1.800 volgers op Mastodon. De staatssecretaris zegt te hopen dat mensen haar naar Mastodon volgen. ""Ik moet gaan zien of dat zo is. Ik zal mogelijk informatie op X missen, maar de negatieve reacties zal ik in elk geval niet missen."" Als er een nieuw kabinet is en er een nieuwe staatssecretaris Digitalisering komt, zou Van Huffelen diegene willen meegeven ook op een alternatief platform te gaan. ""We moeten zorgen dat alternatieven een kans krijgen en worden gestimuleerd."" Haar tip aan haar opvolger is dan ook: ""Doe als ik."" ","Tech, Twitter, Nu.nl, Van Huffelen, Alexandra Van Huffelen"
204,Steenkool in data: de wereld leunt er nog steeds op ,Het klimaatakkoord van Dubai geeft het signaal dat we ook met steenkool moeten stoppen. Maar door compromissen staat de deur nog op een kier. De meest vervuilende fossiele brandstof uitfaseren kan de uitstoot gigantisch doen dalen. NU.nl zet de belangrijkste data voor je op een rij., Door Emma van Bergeijk ,2023-12-16T05:16:32+01:00, Klimaat ,"Het klimaatakkoord van Dubai geeft het signaal dat we ook met steenkool moeten stoppen. Maar door compromissen staat de deur nog op een kier. De meest vervuilende fossiele brandstof uitfaseren kan de uitstoot gigantisch doen dalen. NU.nl zet de belangrijkste data voor je op een rij. Steenkool is wereldwijd de meest gebruikte fossiele brandstof om stroom op te wekken. In 2022 is 36 procent van alle elektriciteit opgewekt door steenkool te verbranden. Het gebruik van steenkool neemt ook nog steeds toe, al wordt het aandeel in de mondiale energiemix langzaamaan kleiner. Dat verschil kun je verklaren doordat de vraag naar elektriciteit toeneemt, terwijl steenkool een minder prominente plek inneemt. Het Internationaal Energie Agentschap verwacht dat er vanaf 2024 een omslag komt en dat het gebruik van steenkool wereldwijd niet meer toeneemt. Dat komt doordat er steeds meer energie uit zon en wind wordt opgewekt. Van alle fossiele brandstoffen is steenkool verreweg het meest vervuilend. Als je de CO2-uitstoot naast de hoeveelheid opgewekte stroom legt, torent steenkool boven olie en gas uit. Steenkoolverbranding is goed voor zo'n 346 gram CO2-uitstoot per kilowattuur aan elektriciteit, petroleum volgt met 258 gram. De uitstoot van broeikasgassen als CO2 is de grootste oorzaak van klimaatverandering. Zuid-Afrika, India, Polen, Indonesië en China zijn de landen die relatief de meeste kolen verbranden voor hun stroomvoorziening. Op de klimaattop beloofden de Verenigde Staten in 2035 te stoppen met steenkool. De VS is de op een na grootste uitstoter ter wereld, maar behoort niet tot de grootste steenkoolverbruikers. In die lijst staat de VS op de negentiende plek. Dat komt doordat het land meer gebruikmaakt van gas en olie. Hoewel de VS dus niet tot de grootste spelers behoort, geeft het land met dat gebaar wel een signaal af. Het richt de ogen op grootgebruikers, zoals Zuid-Afrika, India en China. Terwijl er in Dubai is afgesproken om rond 2050 met fossiele brandstoffen te stoppen, heeft India net aangekondigd de komende jaren méér kolen te gaan stoken. Het land wil de productie in 2030 verdubbelen naar 1,5 miljard ton. Volgens het betrokken ministerie is het voor India noodzakelijk om voor energie niet afhankelijk te zijn van het buitenland. India staat niet op zichzelf. Data van Global Energy Monitor laten zien dat in China verreweg de meeste operationele kolencentrales staan: 5.981 van de wereldwijd 6.550 stuks. In dat land worden ook de meeste nieuwe centrales bijgebouwd, maar het tempo neemt inmiddels wel iets af. China is naast grootgebruiker van steenkool ook kartrekker op het gebied van hernieuwbare energie. Het land is de grootste producent van zonnepanelen en windturbines en dat blijft toenemen. China neemt zowel dit als volgend jaar de helft van de nieuwe duurzame energieprojecten voor zijn rekening. Persbureau Bloomberg heeft berekend dat vorig jaar een op de vijf zonnepanelen ter wereld op een Chinees dak is geïnstalleerd. Om klimaatrampen te voorkomen, moeten landen zich inspannen om de opwarming van de aarde te beperken tot 1,5 graden. Dat staat zwart-op-wit in het klimaatakkoord van Parijs. Om in de buurt van die afspraken te komen, is de wereld gebaat bij stoppen met steenkool, net als olie en gas. Wetenschappers zijn het daar al lang over eens, maar op het internationale toneel ligt zo'n stop een stuk gevoeliger. Hoewel er deze week in Dubai een akkoord is gesloten, staat de deur nog open voor technieken om CO2 af te vangen en op te slaan in plaats van te verminderen. De Europese Unie probeert India en China al jaren onder druk te zetten om ervoor te zorgen dat ze centrales sluiten en stoppen met steenkool. Dat leidde op de klimaattop in Glasgow in 2021 bijna tot een deal, maar India en China gooiden roet in het eten. Uiteindelijk kwam er een akkoord over geleidelijke afbouw, maar er werd geen deadline gesteld. Onmiddellijk stoppen met steenkool is niet realistisch, vinden India en China. Steenkool is de belangrijkste bron van energie in deze landen, die aan de vooravond van hun energietransitie staan. Onder meer Frankrijk is daarom een initiatief gestart om landen die van steenkool afhankelijk zijn te helpen afbouwen en private financiering aan banden te leggen. Het blijft belangrijk dat er ook na Dubai heldere internationale afspraken komen en deadlines worden gesteld om volledig te stoppen met fossiele brandstoffen. De uitkomst van de 28e klimaattop is vooralsnog gericht op vrijwillige klimaatactie. Daarin is geen definitief einde van fossiele brandstoffen vastgelegd. Om de opwarming van de aarde zo veel mogelijk te beperken, zal iedereen aan de bak moeten. ","Klimaat, Fossiele Energie, Co2-uitstoot, Steenkool, Feiten En Cijfers, Klimaattop Dubai"
205,Man valt per ongeluk in Venlose kledingcontainer en zit hele nacht vast ,"Een man heeft afgelopen nacht doorgebracht in een kledingcontainer in Venlo. Daar was hij maandagavond in gevallen, laat de politie aan NU.nl weten.", Door onze nieuwsredactie ,2023-12-12T11:17:54+01:00, Binnenland ,"Een man heeft afgelopen nacht doorgebracht in een kledingcontainer in Venlo. Daar was hij maandagavond in gevallen, laat de politie aan NU.nl weten. De man belandde gisteravond per ongeluk in de container toen hij op zoek was naar kleding, schrijft de politie op X. Pas vanochtend, bij het legen van de container, werd opgemerkt dat de man erin zat. Daarop werd hij bevrijd. Het slachtoffer verkeert in goede gezondheid. Over de identiteit van de man is niets bekendgemaakt. De politie zegt tegen NU.nl dat het slachtoffer de hele nacht in de container heeft gezeten, omdat hij er zelf niet uit kon komen. ","Binnenland, Opmerkelijk, Venlo, Nacht"
206,Roest schaatst eindelijk Kramer uit de boeken: 'Ik was elf toen hij dat record reed' ,"Patrick Roest hoopte zondag in Salt Lake City stiekem op een wereldrecord op de 5 kilometer. Dat lukte niet, maar de 28-jarige schaatser was dik tevreden dat hij wél het ruim zestien jaar oude Nederlands record van Sven Kramer afpakte.", Door Daan de Ridder ,2024-01-28T23:36:39+01:00, Schaatsen ,"Patrick Roest hoopte zondag in Salt Lake City stiekem op een wereldrecord op de 5 kilometer. Dat lukte niet, maar de 28-jarige schaatser was dik tevreden dat hij wél het ruim zestien jaar oude Nederlands record van Sven Kramer afpakte. Roest lacht als hij gevraagd wordt hoe oud hij was op 17 november 2007, de dag waarop Kramer in Calgary met 6.03,32 een nationale toptijd op de 5.000 meter klokte. ""Ik was toen elf"", zegt Roest voor de camera van de NOS. ""Ja, dat is lang geleden."" Het Nederlands record van Kramer bleef liefst 5.916 dagen staan. Zondag verdween de naam van de in 2022 gestopte Fries eindelijk uit de boeken. Roest was door een knappe versnelling in de laatste rondes ruim drie tienden sneller dan zijn voormalig ploeggenoot: 6.02,98. ""Ik ben hier heel blij mee"", vertelt de kopman van Team Reggeborgh. ""Natuurlijk droomde ik van een wereldrecord, maar met een Nederlands record kan ik alleen maar heel tevreden zijn."" Roest was in de snelste ijshal ter wereld bijna een seconde rapper dan zijn persoonlijk record, dat sinds maart 2019 op 6.03,70 stond. ""Dat wilde ik vooral: mezelf verbeteren. Ik bewijs vandaag dat ik goed ben, beter dan ooit zelfs."" Ondanks zijn topvorm bleek het wereldrecord van de Zweed Nils van der Poel (6.01,56) te hoog gegrepen voor Roest. Dat kwam vooral doordat de Lekkerkerker in het tweede deel van zijn race drie rondjes van 29,0 seconden noteerde. ""Ik wist tijdens mijn race dat dat te langzaam was, zelfs voor het Nederlands record. Met alles wat ik had, heb ik in de laatste twee rondes nog een versnelling eruit geperst. Ik ben blij dat dat genoeg was om onder de tijd van Kramer te duiken."" Jordan Stolz (1.000 meter) is de enige schaatser die dit weekend bij de wereldbekerwedstrijden in Salt Lake City op een individuele afstand een wereldrecord neerzette. De omstandigheden in de olympische hal van 2002 waren niet goed genoeg voor een recordregen, voelde ook Roest. ""Het ijs was niet zo snel als gehoopt"", zegt de Nederlander. ""Ik had vandaag misschien iets sneller gekund, maar niet anderhalve seconde. Het wereldrecord zat er dus niet in. Ik hoop hier nog een keer terug te komen als het ijs beter is."" Dat is een doel voor de lange termijn. Roest gaat nu eerst naar Calgary, waar hij over ruim twee weken zijn wereldtitel op de 5 kilometer wil prolongeren. ""Dat is wel de bedoeling. Dit record belooft in ieder geval wat voor de WK."" ","Schaatsen, World Cup Salt Lake City, Patrick Roest, Sven Kramer, Salt Lake City"
207,Reijnders leidt ruime overwinning AC Milan in met schitterende solo ,Tijjani Reijnders heeft zondag op prachtige wijze een 3-0-overwinning van AC Milan tegen Monza ingeleid. De Oranje-international tekende voor de openingstreffer door een fraaie solo af te ronden., Door onze sportredactie ,2023-12-17T14:28:13+01:00, Voetbal ,Tijjani Reijnders heeft zondag op prachtige wijze een 3-0-overwinning van AC Milan tegen Monza ingeleid. De Oranje-international tekende voor de openingstreffer door een fraaie solo af te ronden. Reijnders kreeg in de derde minuut de bal aangespeeld op het middenveld. De zesvoudig international dribbelde vervolgens voorbij verschillende tegenstanders en schoot de bal door de benen van Monza-doelman Michele Di Gregorio. Het betekende voor Reijnders zijn tweede doelpunt voor Milan sinds zijn zomerse overstap van AZ. De 25-jarige middenvelder was eerder trefzeker bij de competitiewedstrijd tegen Lecce (2-2). De achttienjarige verdediger Jan-Carlo Simic kende een droomdebuut voor Milan door vlak voor rust de 2-0 te maken. Noah Okafor verzorgde het slotakkoord door goed voorbereidend werk van Reijnders en Olivier Giroud te bekronen met een doelpunt. Door de overwinning verstevigt Milan de derde plek in de Serie A. Monza blijft op de elfde positie steken. ,"Voetbal, Ac Milan, Serie A, Monza, Tijjani Reijnders."
208,Veelbelovend medicijn kan kwetsbaren beschermen tegen ziekte na corona ,"Een veelbelovend geneesmiddel kan kwetsbare mensen binnenkort mogelijk beschermen tegen ernstige ziekte na een coronabesmetting. Het medicijn bemnifosbuvir moet nog goedgekeurd worden. Maar de onderzoekers zijn hoopvol gestemd, zegt onderzoeksleider Marc Bonten tegen NU.nl.", Door Robbert van der Linde ,2023-12-15T05:17:50+01:00, Coronavirus ,"Een veelbelovend geneesmiddel kan kwetsbare mensen binnenkort mogelijk beschermen tegen ernstige ziekte na een coronabesmetting. Het medicijn bemnifosbuvir moet nog goedgekeurd worden. Maar de onderzoekers zijn hoopvol gestemd, zegt onderzoeksleider Marc Bonten tegen NU.nl. De pillen moeten bij mensen met een verzwakt immuunsysteem voorkomen dat zij ernstig ziek worden door corona. Dat verkleint de kans dat zij in het ziekenhuis belanden of zelfs overlijden na een besmetting. Een verhoogd risico geldt onder meer voor ouderen en mensen die net een orgaantransplantatie hebben ondergaan. Ook patiënten met bijvoorbeeld de ziekte van Parkinson, het downsyndroom, hiv, diabetes en kanker zijn extra kwetsbaar voor virussen. Voor het beschermen van die kwetsbare groep was tijdens de coronapandemie veel aandacht. Maar die aandacht is sindsdien verslapt binnen de maatschappij, zegt Bonten. Hij is directeur van medisch onderzoeksnetwerk Ecraid en arts-microbioloog bij het UMC Utrecht. Beide organisaties voeren samen met 330 andere instanties het wereldwijde onderzoek uit. ""De pandemie is voorbij, maar corona is niet weg"", stelt Bonten. ""Nieuwe medicijnen zijn nog steeds nodig om lijden en hogere zorgkosten te voorkomen. Het zou veel helpen als er een pil is voor bij de eerste klachten."" Er zijn al medicijnen beschikbaar die ziekte bij corona kunnen remmen. Maar die zijn relatief duur en vaak gevaarlijk in combinatie met andere medicijnen die kwetsbaren nemen. ""Paracetamol is met alles te doen, maar veel andere medicijnen kunnen nare bijwerkingen opleveren als ze gecombineerd worden"", zegt Bonten. Het nieuwe geneesmiddel zou makkelijker te combineren moeten zijn met andere medicijnen. Het medicijn heeft de eerste testfases goed doorstaan. De medicijnwaakhonden in de Verenigde Staten (FDA) en Europa (EMA) hebben toestemming gegeven voor fase 3. Daarin wordt het middel getest op een groep van duizenden mensen. Er wordt gekeken of het middel veilig is en werkt zoals het zou moeten. ""Alles wat in fase 3 komt, heeft potentie. En als het fase 3 goed doorstaat, is het een veilig en goed geneesmiddel. Dat kunnen we pas zeggen als het helemaal onderzocht is. Maar de voorlopige resultaten zijn hoopgevend. Het is een enorme investering, dan moet je als producent ook echt in je geneesmiddel geloven"", zegt Bonten. Het medicijn kan mogelijk ook mensen zonder onderliggende aandoeningen helpen bij klachten. Er wordt niet onderzocht of het medicijn ook tegen postcovidklachten werkt. Maar Bonten benadrukt dat geneesmiddelen wel vaker worden gebruikt voor andere zaken dan waar ze op getest zijn. ""Als je wilt zeggen dat het middel ziekenhuisopnames en sterfte voorkomt, moet je dat wel aantonen. Maar als het geneesmiddel beschikbaar komt, zul je zien dat het ook voor andere groepen gebruikt gaat worden. Dat zien we eigenlijk bij alle geneesmiddelen, zeker die tegen infecties."" Om het medicijn uiteindelijk op de markt te brengen, is opnieuw toestemming nodig van de medicijnwaakhonden. Dat zal zeker nog maanden en mogelijk jaren duren. Het onderzoek naar geneesmiddelen moet hoe dan ook doorgaan, vindt Bonten. ""Dit virus zal ons blijven besmetten. Dat verloopt meestal mild, in ieder geval niet meer zo ernstig als tijdens de pandemie. Maar het blijft een risico voor mensen met een kwetsbare gezondheid."" Bonten en zijn onderzoekspartners roepen daarom zo veel mogelijk mensen op mee te doen met het onderzoek. ""Het is anders dan tijdens de pandemie. Toen stonden mensen in de rij om mee te doen, dat gaat nu moeilijk. Dit kan een goed geneesmiddel opleveren, maar dan moet het goed onderzocht worden."" ","Coronavirus, Gezondheid, Goed Nieuws, Nu.nl, Marc Bonten"
209,Lerarentekort groeit ondanks flinke investeringen in lonen ,"Het tekort aan leraren en schoolleiders is het afgelopen jaar toegenomen, ondanks de miljoenen die in de sector geïnvesteerd worden. Kijkend naar het afnemende aantal pabo-inschrijvingen nemen de tekorten de komende jaren verder toe.", Door onze economieredactie ,2023-12-15T16:06:27+01:00, Economie ,"Het tekort aan leraren en schoolleiders is het afgelopen jaar toegenomen, ondanks de miljoenen die in de sector geïnvesteerd worden. Kijkend naar het afnemende aantal pabo-inschrijvingen nemen de tekorten de komende jaren verder toe. Dat schrijven demissionair onderwijsministers Mariëlle Paul en Robbert Dijkgraaf vrijdag aan de Tweede Kamer. Het demissionaire kabinet zet ""alles op alles"" om het probleem op te lossen, Momenteel komt het primaire onderwijs 9.800 voltijds leerkrachten tekort, 100 meer dan vorig jaar. De animo voor de pabo lijkt af te nemen, waardoor de tekorten in het primaire onderwijs alleen maar zullen toenemen. Ook het tekort aan schoolleiders is dit jaar flink toegenomen, waardoor er nu in totaal twaalfhonderd extra nodig zijn. Almere kampt met het grootste tekort aan zowel rectors als basisschoolleraren. Ook in de grote steden Amsterdam, Rotterdam, Den Haag en Utrecht zijn de tekorten groot. In het voortgezet onderwijs zouden 3.800 extra docenten een volledige werkweek moeten draaien. Vooral bij de talen, wiskunde en natuurkunde zijn de tekorten aanzienlijk. Een lichtpuntje is dat naar verwachting juist meer hbo-studenten een lerarenopleiding gaan volgen, zodat ze kunnen lesgeven in het voortgezet onderwijs, staat in de Kamerbrief. De ministers zien dat steeds meer gebruik wordt gemaakt van het traject waarbij mensen met andere beroepen leraar kunnen worden. 2023 telde 2.285 zijinstromers, een stijging van 15 procent in vergelijking met een jaar eerder. Het kabinet trekt nog eens 9 miljoen euro extra uit, waarmee de subsidiepot voor zijinstromers op zo'n 58 miljoen euro uitkomt. Daarnaast stelt het kabinet jaarlijks 1,5 miljard euro beschikbaar om het lerarenprobleem op te lossen. Van dat geld gaan bijvoorbeeld de salarissen omhoog. Ondanks alle inspanning is realisme geboden, want er is volgens Paul geen ""wondermiddel"". Ze benadrukt dat er op veel plekken personeelstekorten zijn en het onderwijs daardoor met concurrentie te maken heeft. ""Ook in het onderwijs zullen we dus moeten leren omgaan met de tekorten, bijvoorbeeld door knelpunten in de bevoegdheden van leerkrachten op te lossen."" Ook zegt de bewindsvrouw te willen kijken naar de onderwijsduur. ""Daarbij moet de kwaliteit van het onderwijs altijd vooropstaan."" De PO-Raad, de vereniging voor primair onderwijs, vindt het tijd voor meer structurele bekostiging in plaats van de tijdelijke subsidies die de afgelopen kabinetten hebben gegeven. ""We moeten de tekorten duurzaam aanpakken. Dat kan alleen als er over een enkele kabinetsperiode heen wordt gekeken."" ","Economie, Onderwijs, Politiek, Binnenland"
210,Rik van de Westelaken wil niet altijd herkend worden: 'Laat me met rust' ,"Rik van de Westelaken heeft er soms moeite mee dat hij wordt aangesproken vanwege zijn bekendheid. De presentator wordt vooral benaderd door fans van Wie is de Mol?, de zogeheten molloten.", Door onze entertainmentredactie ,2023-12-14T14:16:42+01:00, Achterklap ,"Rik van de Westelaken heeft er soms moeite mee dat hij wordt aangesproken vanwege zijn bekendheid. De presentator wordt vooral benaderd door fans van Wie is de Mol?, de zogeheten molloten. ""Alle aandacht die erbij komt kijken is wel een dingetje. Het is geweldig dat het programma zo gewaardeerd wordt en dat mensen - vooral kinderen - dat laten merken"", vertelt Van de Westelaken tegen JFK. ""Maar dat betekent ook dat als ik in mijn vrije tijd naar een festival ga, dat mensen me soms filmen en fotograferen."" De 52-jarige presentator zegt dat hij in principe niks te verbergen heeft. ""Ik gebruik geen drugs en doe geen gekke dingen. Maar ik sta daar met mijn vrienden en wil ook tijd met hen doorbrengen."" Soms weet Van de Westelaken zich dan ook geen houding te geven tegenover zijn fans. ""Ik denk dan weleens: laat me met rust. Dat klinkt erger dan het is, maar ik worstel daar soms wel mee."" ""Ik krijg vaak als reactie dat ik dan maar niet bekend moest worden. Alsof je vooraf een inzicht krijgt hoe die bekendheid bij jou gaat uitpakken of eerder: hoe goed je daarmee bent. Het is niet alleen maar leuk. Dat weet je toch niet voordat je eraan begint?"" ","Achterklap, Rik Van De Westelaken"
211,Stengs leidt Feyenoord met twee goals naar simpele zege op dolend Heracles ,Feyenoord heeft zondag de frustraties van zich afgespeeld in de Eredivisie-wedstrijd tegen Heracles Almelo. Mede door twee goals van Calvin Stengs won de regerend landskampioen overtuigend met 0-4 in Almelo., Door onze sportredactie ,2023-12-17T16:24:00+01:00, Voetbal ,"Feyenoord heeft zondag de frustraties van zich afgespeeld in de Eredivisie-wedstrijd tegen Heracles Almelo. Mede door twee goals van Calvin Stengs won de regerend landskampioen overtuigend met 0-4 in Almelo. Stengs opende al in de vierde minuut de score voor Feyenoord en verdubbelde veertien minuten later de voorsprong. Lutsharel Geertruida maakte vlak na rust aan alle spanning een einde en Quinten Timber zorgde met de 0-4 voor het slotakkoord in Almelo. De overtuigende zege in Erve Asito zal het chagrijn bij Feyenoord wat wegnemen. De Rotterdammers verloren woensdag van Celtic in het laatste groepsduel in de Champions League en kregen FC Volendam zondag pas laat pas op de knieën (3-1). De achterstand op PSV is zeven punten, al speelt de koploper later op de dag nog tegen AZ. Bij Heracles Almelo is het schokeffect overduidelijk uitgebleven na het ontslag van trainer John Lammers. De Brabander werd dinsdag op straat gezet omdat de clubleiding geen vertrouwen meer in hem had. Assistent Hendrie Krüzen stond tegen Feyenoord langs de lijn. Voor Heracles is het de vierde nederlaag in vijf duels. Na de nederlaag in Glasgow was Feyenoord er alles aan gelegen om te winnen van Heracles, om te voorkomen dat het gemor bij de aanhang verder zou toenemen. Na twee succesvolle jaren klonk er voor het eerst kritiek op trainer Arne Slot. Met Javairô Dilrosun verrassend als rechtsbuiten beleefde Feyenoord een droomstart in Almelo, want na vier minuten spelen was het al raak. Op aangeven van clubtopscorer Santiago Giménez rondde Stengs keurig af in de verre hoek. Heracles was amper bekomen van de schrik of het was al 0-2. Dit keer was Quilindschy Hartman de aangever bij de goal van Stengs. De linksback sprintte over de linkerflank en bediende de inlopende Stengs op maat. Feyenoord zat zo in een zetel tegen Heracles, dat in negentig minuten niet één keer op doel schoot. Voor de bezoekers was het geen reden om gas terug te nemen. Geertruida maakte er vlak na rust 0-3 van. Hij tikte bij de tweede paal eenvoudig een hoekschop binnen. Na een enorme misser van de onfortuinlijke Luka Ivanusec maakte Timber er alsnog 0-4 van. Zo tankte Feyenoord wat vertrouwen richting het bekerduel van woensdag met FC Utrecht, dat een passende afsluiting moet vormen van het kalenderjaar waarin de landstitel gewonnen werd. ","Voetbal, Feyenoord, Eredivisie, Calvin Stengs, Heracles Almelo"
212,Historicus Anne-Lot Hoek geïntimideerd vanwege Indonesiëonderzoek ,Historicus Anne-Lot Hoek wordt geïntimideerd vanwege haar onderzoek naar de Indonesische Onafhankelijkheidsoorlog. De beroepsvereniging van historici roept collega-wetenschappers op zich uit te spreken tegen dergelijke praktijken., Door Afran Groenewoud ,2024-01-30T22:35:09+01:00, Binnenland ,"Historicus Anne-Lot Hoek wordt geïntimideerd vanwege haar onderzoek naar de Indonesische Onafhankelijkheidsoorlog. De beroepsvereniging van historici roept collega-wetenschappers op zich uit te spreken tegen dergelijke praktijken. Het Koninklijk Nederlands Historisch Genootschap (KNHG) noemt de manier waarop de stichting Histori Bersama en de stichting Komite Utang Kehormatan Belanda (KUKB) kritiek leveren op Hoek intimidatie. De beroepsvereniging roept de betrokkenen op daar onmiddellijk mee te stoppen. Historicus Hoek heeft veel wetenschappelijk onderzoek gedaan naar de Indonesische Onafhankelijkheidsoorlog (1945-1949). In 2021 bleek uit haar boek De strijd om Bali dat Nederland in die periode bewoners van Bali heeft gemarteld in gevangenenkampen. Ons land heeft toen ook veel Balinezen geëxecuteerd. KUKB behartigt de belangen van (Indonesische) slachtoffers die onder de Nederlandse koloniale bezetting hebben geleden. Het online platform Histori Bersama richt zich op hoe het koloniale verleden wordt belicht door Nederlandse en Indonesische auteurs. Beide stichtingen stellen dat Hoek zich koloniaal opstelt, omdat de historicus als onafhankelijk onderzoeker deelnam aan een door de Staat gefinancierd onderzoek naar de Indonesische Onafhankelijkheidsoorlog. Maar de manier waarop KUKB en Histori Bersama hun kritiek uiten, heeft volgens het KNHG niets te maken met een gedegen wetenschappelijk debat. De kritiek op Hoek zou al lange tijd persoonlijk zijn. De beroepsvereniging noemt dat ""een inbreuk op de persoonlijke vrijheid en veiligheid van de historicus en haar familie"" en zegt dat dat haar het werken moeilijk maakt. Stichting KUKB wilde niet reageren. Histori Bersama laat weten zich niet in de lezing van het KNHG te herkennen. ""Door of namens stichting Histori Bersama zijn in de afgelopen anderhalf jaar geen publieke uitingen gedaan met betrekking tot Hoek."" Het KNHG steunt het initiatief WetenschapVeilig. Dat staat wetenschappers bij die te maken hebben met bedreiging, intimidatie en haatreacties. Volgens het KNHG kan intimidatie van wetenschappers leiden tot zelfcensuur. Dat kan rond de Indonesische geschiedenis neerkomen op minder goed onderzoek naar een oorlog die meer dan 100.000 Indonesiërs en zo'n 5.000 Nederlanders het leven heeft gekost. ""De wetenschap komt door dit soort intimidatie in het gedrang"", licht directeur Antia Wiersma namens de beroepsvereniging toe in gesprek met NU.nl. ""Wij spreken ons hier niet vaak over uit. Dat we dit nu wel doen, betekent dat we ons veel zorgen maken."" NU.nl heeft teksten gelezen en beelden gezien die de lezing van het KNHG lijken te ondersteunen. Hoek laat weten dat ze het vervelend vindt dat mensen haar werk kennelijk niet goed begrijpen. ""Dat mag nooit aanleiding zijn om jarenlang kwaad te spreken over iemand."" ","Binnenland, Wetenschap, Indonesië, Koloniale Geschiedenis, Anne-lot Hoek"
213,Qbuzz en provincie niet aansprakelijk voor gevolgen van tramaanslag Utrecht ,Vervoersbedrijf Qbuzz en de provincie Utrecht hoeven de nabestaanden van de tramaanslag in Utrecht geen schadevergoeding te betalen. Van nalatigheid is volgens de rechter geen sprake., Door onze nieuwsredactie ,2024-01-31T13:24:55+01:00, Binnenland ,"Vervoersbedrijf Qbuzz en de provincie Utrecht hoeven de nabestaanden van de tramaanslag in Utrecht geen schadevergoeding te betalen. Van nalatigheid is volgens de rechter geen sprake. Volgens nabestaanden van Rinke Terpstra, een van de dodelijke slachtoffers, hadden Qbuzz en de provincie Utrecht de schade van de aanslag op 18 maart 2019 kunnen beperken als de slachtoffers makkelijker naar buiten konden vluchten. Omdat iemand aan de noodrem had getrokken, hield de bestuurder de deuren gesloten. Dat is in lijn met het noodremprotocol. Toen Gökmen T. begon te schieten, probeerden reizigers de tram te ontvluchten. Omdat de deuren niet opengingen, trapten enkele inzittenden, onder wie Terpstra, ruiten in. Terpstra liet eerst andere passagiers de tram verlaten. Op het moment dat hij als laatste naar buiten sprong, werd hij geraakt door de schutter. Terpstra overleed aan zijn verwondingen. Vorig jaar werd Terpstra postuum geëerd voor zijn heldhaftige optreden. Volgens de rechter is het niet aan onrechtmatig handelen of nalatigheid van Qbuzz of de provincie te wijten dat de reizigers niet meteen gebruik konden maken van de deuren. De rechter vindt het begrijpelijk dat de bestuurder van de tram ""onder de extreme noodomstandigheden het bekende protocol heeft gevolgd"". Bovendien kon de deur volgens de rechter met een noodknop worden geopend. Dat gebeurde ook bij andere deuren in de tram. ""Het is begrijpelijk dat de passagiers in de ontstane paniek die mogelijkheid niet hebben onderkend, maar dat betekent niet dat dat de bestuurster de deuren gesloten hield."" De nabestaanden stelden ook dat er niet goed kon worden gehandeld doordat het beeldscherm van de bestuurder defect was. Volgens de rechter heeft dat geen rol van betekenis gespeeld. De rechter begrijpt dat de nabestaanden genoegdoening en erkenning zoeken voor de aanslag en de nasleep, maar zei dat de eis tot een vergoeding daar niet in kan voorzien. De advocaat van de nabestaanden laat weten dat zijn cliënten boos, teleurgesteld en verdrietig zijn door de uitspraak. Het is nog niet duidelijk of zij in hoger beroep gaan. Bij de tramaanslag in 2019 kwamen vier mensen om het leven en raakten meerdere mensen gewond. T. is veroordeeld tot een levenslange gevangenisstraf voor de aanslag. ","Binnenland, Utrecht, Aanslag Tram Utrecht, Qbuzz"
214,Troye Sivan verplaatst concert naar Ziggo Dome vanwege populariteit ,Troye Sivan heeft zijn concert in AFAS Live verplaatst naar de Ziggo Dome vanwege de grote vraag naar kaartjes. De Australische popster treedt op 20 juni op in de Amsterdamse zaal., Door onze entertainmentredactie ,2023-12-13T11:20:35+01:00, Muziek ,"Troye Sivan heeft zijn concert in AFAS Live verplaatst naar de Ziggo Dome vanwege de grote vraag naar kaartjes. De Australische popster treedt op 20 juni op in de Amsterdamse zaal. Sivan doet Europa in het voorjaar aan met de Something to Give Each Other Tour. De tour is vernoemd naar zijn in oktober verschenen derde album. De zanger zou optreden in AFAS Live, waar zo'n zesduizend mensen in passen. In de Ziggo Dome is plaats voor ongeveer zeventienduizend fans. Op het album Something to Give Each Other staan onder meer de hits Rush en One of Your Girls. De zanger is tweemaal genomineerd voor een Grammy met Rush. Hij scoorde eerder al hits met Youth, Strawberries & Cigarettes en There For You met Martin Garrix. Sivan trad in maart 2019 voor het laatst in Nederland op. Hij stond toen in Amsterdam in een uitverkocht AFAS Live. Eerder gekochte kaartjes voor het concert van 20 juni blijven geldig. De kaartverkoop voor extra tickets in de Ziggo Dome begint vrijdag om 10.00 uur. ","Muziek, Media En Cultuur, Sivan"
215,Googles nieuwe AI moet OpenAI voorbijstreven: 'Marathon met hordes' ,Grote techbedrijven proberen met man en macht ChatGPT-maker OpenAI bij te benen. De ontwikkelingen op het gebied van kunstmatige intelligentie gaan alleen ongekend snel. Google waagt nu een poging met een nieuw AI-model: Gemini., Door Rutger Otto ,2023-12-17T13:00:42+01:00, Tech ,"Grote techbedrijven proberen met man en macht ChatGPT-maker OpenAI bij te benen. De ontwikkelingen op het gebied van kunstmatige intelligentie gaan alleen ongekend snel. Google waagt nu een poging met een nieuw AI-model: Gemini. Het was op slag code rood bij Google en Facebook toen OpenAI vorig jaar plotseling ChatGPT op de markt bracht. Deze eerste versie van de AI-chatbot werkte zo goed dat miljoenen mensen ermee aan de slag gingen. Ze maken er huiswerk mee, vragen om recepten, programmeren websites of zoeken simpelweg naar informatie. Andere techbedrijven werken ook al jaren aan AI-toepassingen. Google noemt zichzelf zelfs een AI first bedrijf, waarbij kunstmatige intelligentie op de eerste plaats staat. Maar het bedrijf kon geen antwoord bieden op het megasucces van ChatGPT. Programma's als ChatGPT draaien op taalmodellen. De gratis versie van ChatGPT werkt bijvoorbeeld met GPT-3.5, terwijl de betaalde en krachtigere versie het doet met GPT-4. Deze taalmodellen interpreteren wat de gebruiker zegt en komen vervolgens met een antwoord. Gemini doet dat voor Google. Alleen werkt dit model niet alleen met tekst, maar ook met afbeeldingen en video. Er komen verschillende versies, waarvan Gemini Ultra de krachtigste is. Volgens Google zelf is dit model op veel vlakken beter dan GPT-4. Daarnaast komt er een Pro-versie, vergelijkbaar met GPT-3.5. En er komt een Nano-versie, die draait op Android-telefoons. Hiermee heeft Google eindelijk een écht waardige concurrent voor technologie van OpenAI, als we het bedrijf zelf mogen geloven. Maar experts zijn terughoudend. In werkelijkheid liggen de prestaties van GPT en Gemini waarschijnlijk zeer dicht bij elkaar. ""De verschillen tussen GPT-4 en Gemini Ultra zijn heel klein in de metingen"", zegt techexpert Jarno Duursma. ""En opvallend: Google vergelijkt zijn krachtigste versie niet met het beste van OpenAI, GPT-4 Turbo."" Maar het is duidelijk dat Google de strijd aangaat. En dat is mooi om te zien, vindt onderzoeker Peter van der Putten van de Universiteit Leiden en het AI Lab van softwarebedrijf Pega. ""Het is OpenAI als David tegen Google als Goliath."" Volgens Van der Putten heeft OpenAI als nieuwkomer een stuk minder te verliezen dan Google. OpenAI test de kunstmatige intelligentie in het openbaar, waarbij de fouten zichtbaar zijn voor iedereen. ""Google kan zich dat veel minder permitteren"", zegt hij. ""Dat wil eerst testen of de AI goed werkt voordat het uitgebracht wordt. Vooroordelen en giftig gedrag moeten er zo veel mogelijk uit zijn, anders wordt Google daarop afgerekend."" In de afgelopen week werd Google in de media al afgestraft op de aankondigingsvideo's van Gemini. Daar was namelijk aan gesleuteld, zodat de resultaten op beeld veel overtuigender leken dan ze in werkelijkheid waren. Maar met de aankondiging van Gemini slaat Google wel met een hamer op tafel, zegt Duursma. ""Ze willen laten zien dat ze weer meedoen in de race. En dat is ook zo. Maar je ziet dat er stress achter zit."" Van der Putten zegt dat het voor Google nu waarschijnlijk oncomfortabel is om even niet de marktleider en voorloper te zijn. ""Maar we moeten ze niet onderschatten. Ze hebben de knappe koppen in huis, maar ook de hardware en de data. Niet alleen van de zoekmachine, maar ook van YouTube en al die andere diensten. En belangrijker: ze hebben toegang tot heel veel feedback van gebruikers. Mensen kunnen op grote schaal aangeven wat wel en niet werkt. Dat heeft OpenAI minder."" Aan de andere kant is Google een log apparaat omdat het zo'n groot bedrijf is. ""Het kan nooit zo snel zijn als OpenAI"", zegt Duursma. ""Deze wedloop kun je dan ook zien als een marathon met soms een horde. Google is traag gestart, heeft de eerste kilometers een achterstand opgelopen. Het is her en der gestruikeld over een horde. Maar dat gebeurt ook bij OpenAI, door het debacle in het management."" Het lijkt alsof Google het tempo nu opvoert om in elk geval op gelijke hoogte te komen met de ontwikkelingen bij OpenAI. Het is wachten tot Gemini Ultra begin volgend jaar uitkomt om te bepalen waar de bedrijven precies staan. Vooral de multimodale aanpak van Gemini - waarmee het naast tekst ook plaatjes, audio en video verwerkt - kan goed uitpakken, denkt Duursma. ""Over een jaar kijkt Google misschien terug op een slordig begin van de generatieve AI-race, maar op een gouden zet met de komst van Gemini."" ","Tech, Google, Kunstmatige Intelligentie, Chatgpt, Gemini"
216,"Bouterse nu al heel kritisch op vonnis, maar roept op 'rust te bewaren' ",Desi Bouterse heeft zaterdagavond bij een partijbijeenkomst in Paramaribo gewaarschuwd voor de gevolgen van zijn mogelijke veroordeling. De oud-legerleider en ex-president kan woensdag twintig jaar cel krijgen in wat hij een 'politiek proces van de kolonisator' noemt., Door onze nieuwsredactie ,2023-12-17T11:12:50+01:00, Buitenland ,Desi Bouterse heeft zaterdagavond bij een partijbijeenkomst in Paramaribo gewaarschuwd voor de gevolgen van zijn mogelijke veroordeling. De oud-legerleider en ex-president kan woensdag twintig jaar cel krijgen in wat hij een 'politiek proces van de kolonisator' noemt. Bouterse staat terecht in de strafzaak rond de Decembermoorden van 1982. Daarbij werden vijftien mannen omgebracht die kritisch waren op het toenmalige militaire regime. Tegen Bouterse en vier medeverdachten is twintig jaar onvoorwaardelijk geëist. Suriname wacht in spanning de uitspraak komende woensdag af. De regering houdt rekening met onrust als Bouterse daadwerkelijk wordt veroordeeld. Zo lekte er een vertrouwelijke analyse uit waarin stond welke mensen mogelijk voor sociale onrust kunnen zorgen. Zelf riep Bouterse zaterdagavond zijn aanhangers op de rust te bewaren. Maar in dezelfde toespraak noemde hij de rechtszaak ook een 'politiek proces' en een poging van de 'kolonisator' om hem uit te schakelen. Hij zei dat er om die reden rekening moet worden gehouden 'dat de zaken hier uit de hand zouden kunnen gaan lopen'. Duizenden aanhangers waren afgekomen op de toespraak van de 78-jarige oud-legerleider. Zij scandeerden volgens de Surinaamse krant De Ware Tijd 'free bouta' en riepen hem op om woensdag niet naar de rechtbank te gaan. Het is nog onduidelijk of Bouterse daar gehoor aan geeft. ,"Buitenland, Desi Bouterse, Suriname, Paramaribo"
217,Cardi B niet meer samen met rapper Offset: 'Ik ben al een tijdje single' ,Cardi B is al een tijdje single. Dat heeft ze in een Instagram Live-sessie tegen haar volgers gezegd. De artieste is op 20 september 2017 getrouwd met rapper Offset., Door onze entertainmentredactie ,2023-12-11T13:41:10+01:00, Achterklap ,"Cardi B is al een tijdje single. Dat heeft ze in een Instagram Live-sessie tegen haar volgers gezegd. De artieste is op 20 september 2017 getrouwd met rapper Offset. ""Ik weet niet of mijn hints in mijn Instagram Lives of Stories jullie zijn opgevallen? Zoals bepaalde muziek die ik dan afspeel"", zegt de 31-jarige Cardi B in het korte fragment. ""Ik ben nu een tijdje single, maar ik wist niet hoe ik het moest delen met de wereld."" De rapper besloot het nieuws met haar volgers te delen, omdat zij het jaar 2024 ""fris en open wil beginnen"". ""Ik kijk uit naar een nieuw leven en een nieuwe start."" Oplettende volgers was het al opgevallen dat Cardi B en Offset elkaar sinds begin december niet meer volgen op Instagram. Het is niet de eerste keer dat Cardi B en de 31-jarige Offset uit elkaar zijn. In 2018 maakte de Bodak Yellow-rapper bekend dat de relatie voorbij was, maar enkele maanden later verscheen het stel bij de Grammy-uitreiking. In 2020 meldde entertainmentwebsite TMZ dat de twee opnieuw uit elkaar waren. Cardi B zou zelfs een scheiding aangevraagd hebben, maar zover kwam het niet. Het stel heeft twee kinderen: dochter Kulture Kiari van vijf en zoon Wave Set van twee. Offset heeft uit eerdere relaties zoons Jordan (13) en Kody (8), en dochter Kalea Marie (8). ","Achterklap, Cardi B"
218,Bakker hoopt dat CL-succes speelsters in Nederland houdt: 'Het kan ook bij Ajax' ,Ajax-trainer Suzanne Bakker had voorafgaand aan de poulefase van de Champions League nooit verwacht dat Ajax een kwartfinaleplek zou bemachtigen. Met deze prestatie hoopt de coach te laten zien dat speelsters niet te snel naar het buitenland hoeven te vertrekken., Door Lieve Wils ,2024-01-31T00:59:12+01:00, Voetbal ,"Ajax-trainer Suzanne Bakker had voorafgaand aan de poulefase van de Champions League nooit verwacht dat Ajax een kwartfinaleplek zou bemachtigen. Met deze prestatie hoopt de coach te laten zien dat speelsters niet te snel naar het buitenland hoeven te vertrekken. Bakker wreef na het laatste fluitsignaal even in haar ogen. ""Ik heb de tranen zelf niet gevoeld, maar ik had wel een glinstering in mijn ogen van trots en euforie"", zei de 37-jarige coach dinsdag na het bereiken van de kwartfinales. ""Dat we bij de laatste acht van Europa horen, dat is echt bizar"", voegde ze eraan toe. ""Ik had van tevoren niet gedacht dat dit een optie zou zijn in deze poule des doods."" Ajax won in eigen huis van Europese topclubs Paris Saint-Germain (2-0), Bayern München (1-0) en AS Roma (2-1). ""We zetten onszelf en het Nederlandse vrouwenvoetbal op de kaart"", zei Bakker. ""We geven hiermee aan dat je als speelster ook in Nederland kan komen voetballen. En aan de Nederlandse speelsters laten we zien dat je niet naar het buitenland hoeft te vertrekken om Champions League te spelen en in de kwartfinales te staan. Dat kan ook bij Ajax."" In de kwartfinales wacht een tweeluik met FC Barcelona, Olympique Lyonnais of Chelsea. ""Dat zijn stuk voor stuk mooie affiches"", zei Bakker. Als de coach het zelf voor het zeggen had, zou ze voor een tweeluik met FC Barcelona gaan. ""Dat heb ik aan het begin van deze campagne ook al een keer gezegd. Het is een prachtige club en het voetbal dat ze spelen is mooi om naar te kijken."" De loting vindt op dinsdag 6 februari plaats in het Zwitserse Nyon. De Amsterdammers horen om 13.00 uur wie ze treffen in de kwartfinales. De heenwedstrijden worden op 19 en 20 maart gespeeld. De returns worden een week later (27 en 28 maart) afgewerkt. ","Voetbal, Champions League Vrouwen, Ajax Vrouwen, Suzanne Bakker, Cl-succes, Nederland"
219,Autoverhuurder Sixt koopt kwart miljoen auto's van moederbedrijf Peugeot en Fiat ,"Het Duitse autoverhuurbedrijf Sixt gaat tot wel 250.000 auto's kopen van autoconcern Stellantis, het moederbedrijf van merken als Peugeot, Opel, Citroën, Jeep, RAM en Fiat. Met de order zijn miljarden euro's gemoeid.", Door onze nieuwsredactie ,2024-01-16T19:21:24+01:00, Economie ,"Het Duitse autoverhuurbedrijf Sixt gaat tot wel 250.000 auto's kopen van autoconcern Stellantis, het moederbedrijf van merken als Peugeot, Opel, Citroën, Jeep, RAM en Fiat. Met de order zijn miljarden euro's gemoeid. De auto's worden gekocht over de komende drie jaar en zijn bestemd voor de Europese en Noord-Amerikaanse verhuurmarkt. De eerste leveringen vinden vanaf eind maart plaats, zegt Sixt. De onderneming is de grootste autoverhuurder van Europa. Stellantis zal een reeks verschillende modellen en merken leveren aan Sixt, zoals gewone personenauto's, stadsauto's, SUV's en busjes. Het gaat om voertuigen met verbrandingsmotoren, volledig elektrische auto's en hybride voertuigen. Topman Carlos Tavares van Stellantis zegt dat klanten van Sixt met de huurauto's kennis kunnen maken met de nieuwste modellen van de autobouwer. ","Economie, Opel, Peugeot, Auto's, Sixt, Fiat, Jeep, Ram, Citroën"
220,Succesvolle ivf-poging biedt hoop voor met uitsterven bedreigde neushoorn ,"Wetenschappers hebben een doorbraak bereikt in een poging om de noordelijke witte neushoorn te redden. Er zijn wereldwijd nog maar twee van deze dieren over, maar een succesvolle ivf-poging biedt hoop.", Door onze nieuwsredactie ,2024-01-24T19:22:25+01:00, Dieren ,"Wetenschappers hebben een doorbraak bereikt in een poging om de noordelijke witte neushoorn te redden. Er zijn wereldwijd nog maar twee van deze dieren over, maar een succesvolle ivf-poging biedt hoop. De ivf-poging is uitgevoerd bij een sterk verwante soort van de noordelijke witte neushoorn, de zuidelijke witte neushoorn. Na dertien pogingen was het raak. Een vrouwelijke eicel werd in het laboratorium bevrucht en met succes teruggeplaatst in de baarmoeder van de neushoorn. De zwangerschap leidde alleen niet tot een geboorte. De draagmoeder stierf zeventig dagen na de bevruchting, nadat ze besmet raakte met een bacterie. Desondanks liet het onderzoek zien dat een ivf-poging voor neushoorns mogelijk is. De volgende stap is om dit te proberen met behulp van embryo's van de noordelijke witte neushoorn. De noordelijke witte neushoorn was ooit overal in Centraal-Afrika te vinden, maar illegale stroperij heeft de populatie uitgeroeid. Nu zijn er nog maar twee neushoorns over: moeder Najin en haar dochter Fatu. De dieren worden streng bewaakt in een opvangcentrum in Kenia. Mannelijke noordelijke witte neushoorns zijn er dus niet meer, maar er zijn nog wel embryo's. Die embryo's zijn gemaakt met behulp van eitjes van Fatu en sperma van twee neushoornmannetjes, vlak voor ze stierven. Daaruit kwamen dertig embryo's, die worden opgeslagen in Duitsland en Italië. Najin en Fatu kunnen vanwege hun leeftijd en gezondheidsproblemen niet meer zwanger worden. In plaats daarvan zal een embryo geïmplanteerd moeten worden in de baarmoeder van een zuidelijke witte neushoorn. Ivf is voor een subsoort nooit eerder geprobeerd, maar de wetenschappers hebben er vertrouwen in dat het gaat werken. De wetenschappers hopen de embryo's de komende maanden te implanteren. Het zou voordelig zijn als het kalf geboren wordt terwijl Najin en Fatu nog in leven zijn, zodat de sociale communicatie van de dieren in stand blijft. ","Dieren, Wetenschap, Kenia, Buitenland"
221,Bekijk hier hoeveel woningen er in jouw gemeente bij kwamen vorig jaar ,"In Nederland zijn afgelopen jaar 73.300 nieuwe woningen gebouwd, blijkt uit cijfers van statistiekbureau CBS. In Amsterdam groeide de huizenvoorraad het meest, met ruim 4.500 nieuwe huizen. Tegelijkertijd kwamen er in Rotterdam 3.200 huizen bij.", Door onze economieredactie ,2024-01-31T08:52:51+01:00, Economie ,"In Nederland zijn afgelopen jaar 73.300 nieuwe woningen gebouwd, blijkt uit cijfers van statistiekbureau CBS. In Amsterdam groeide de huizenvoorraad het meest, met ruim 4.500 nieuwe huizen. Tegelijkertijd kwamen er in Rotterdam 3.200 huizen bij. In veel andere gemeenten zijn juist nauwelijks woningen gebouwd. Zo zijn er in Stadskanaal, Voorschoten en Uitgeest slechts twee huizen opgeleverd. Wie in het Utrechtse IJsselstein een woning zoekt, heeft helemaal pech. Daar kwam vorig jaar niet één nieuw huis bij. Bekijk hieronder hoeveel woningen er in jouw gemeente bij kwamen: ","Economie, Amsterdam, Cbs, Nederland, Rotterdam"
222,PowNed-dj Eddy Keur wint Nachtwacht Award voor beste nachtprogramma ,"Eddy Keur heeft de Nachtwacht Award gewonnen, de prijs voor het beste nachtprogramma op de Nederlandse radio. De PowNed-dj volgt Prem Radhakishun op, die vorig jaar won met zijn programma Zwarte Prietpraat.", Door onze entertainmentredactie ,2024-01-31T12:43:11+01:00, Media ,"Eddy Keur heeft de Nachtwacht Award gewonnen, de prijs voor het beste nachtprogramma op de Nederlandse radio. De PowNed-dj volgt Prem Radhakishun op, die vorig jaar won met zijn programma Zwarte Prietpraat. De show van Keur, Eddy's Nachtwacht, is elke zaterdagnacht op NPO Radio 2 te beluisteren. ""Eddy Keur zit veertig jaar in het vak en zijn passie voor radio is nog steeds onmiskenbaar"", zegt voormalig Radio 2-zendermanager Jan-Willem van Engelen namens de jury. ""Hij maakt zijn nachtprogramma met de kwaliteit van een drive time-show. Zijn gevoel voor humor, creativiteit, de band met zijn luisteraars en gebruik van vormgeving zijn wat radio zo'n uniek medium maakt."" De prijs is een initiatief van vakmediaplatform Spreekbuis.nl. De award is vernoemd naar het TROS-nachtprogramma Nachtwacht, dat tot 1995 op Radio 1 en 2 te beluisteren was. Het programma werd gepresenteerd door onder anderen Tom Mulder, Ferry Maat, Peter van Dam, Rob van Someren en Ron Brandsteder. ","Media, Radio, Cultuur, Prem Radhakishun, Zwarte, Eddy Keur"
223,Extreme vermoeidheid en hevige darmkrampen: dit kun je ertegen doen ,"Iedere maand zeurende hoofdpijn, buikkrampen of pijn in je rug door je menstruatie? Je bent niet de enige. Via NUjij kregen we tientallen reacties over zware klachten door de cyclus. Experts beantwoorden de beste en meestgestelde vragen.", Door Sarah Sitanala ,2023-12-14T05:06:26+01:00, Slimmer leven ,"Iedere maand zeurende hoofdpijn, buikkrampen of pijn in je rug door je menstruatie? Je bent niet de enige. Via NUjij kregen we tientallen reacties over zware klachten door de cyclus. Experts beantwoorden de beste en meestgestelde vragen. Heb je op de dagen voor en tijdens je menstruatie last van extreme vermoeidheid en prikkelbaarheid? Gynaecoloog Marlies Bongers vertelt dat daar helaas niet zoveel aan te doen is. ""Soms helpt een minipil met alleen progesteron. Het kan ook zijn dat de anticonceptiepil Zoely voor jou beter werkt. Die pil heeft net een andere samenstelling."" Het helpt ook om te blijven bewegen, weet verpleegkundige Desiree Tijhuis van kennisplatform Zus & Zorg. ""Hierdoor maak je endorfines aan, waardoor je je gelukkiger voelt."" Verder is het goed om suiker te vermijden en meer zink, vitamine D en magnesium binnen te krijgen. Ik heb last van hevige bloedingen. Hoe kan ik die beperken zonder aan de pil of spiraal te gaan? ""Dat hangt af van je leeftijd. Maar er zijn middelen als tranexaminezuur en pijnstillers als naproxen die je tijdens een heftige menstruatie kunt slikken. Die verminderen de hoeveelheid bloedverlies"", zegt Bongers. Ik kan niet aan de pil, maar heb wel last van psychische klachten. Wat zijn goede alternatieven? ""Het kan helpen om tijdens je menstruatieweek je leefstijl aan te passen"", zegt Borgers. Doe het iets rustiger aan en ga niet keihard sporten, dat kan een week later ook wel. Tijhuis beveelt magnesiumtauraat of magnesiumbisglycinaat aan. Deze middelen zijn goed voor je gemoedstoestand en kunnen energie geven bij vermoeidheid. ""Laat je wel door een deskundige adviseren."" Sinds de coronavaccinatie verlies ik veel meer bloed. Hoe komt dat? In de bijsluiter staat dat dit tijdelijk is, maar het duurt nu al bijna twee jaar. ""Van coronavaccins is inderdaad bekend dat ze hevigere menstruele bloedingen kunnen veroorzaken"", zegt Linda Härmark, adjunct-directeur van bijwerkingencentrum Lareb. ""Maar deze klachten zouden tijdelijk van aard moeten zijn."" ""Als dat na twee jaar nog zo is, lijkt het mij slim andere oorzaken te laten uitsluiten door een arts. Zware bloedingen kunnen namelijk ook een andere oorzaak hebben. Mocht dat niet het geval zijn, kan het zijn dat de bijwerkingen langer aanhouden."" Waardoor heb ik last van hoofdpijn tijdens mijn menstruatieweek? En wat helpt tegen hormonale migraine?  ""Je hormonen veranderen tijdens je menstruatie zo sterk, dat het hoofdpijn en migraine kan veroorzaken. De pil doorslikken is een optie. Als je niet menstrueert, verdwijnen ook je klachten"", zegt Bongers. In sommige gevallen is ijzertekort door veel bloedverlies de boosdoener, weet Tijhuis. Verder kan een spiraal ook uitkomst bieden. ""Die brengt je hormonen in balans."" Er zijn ook vrouwen die met een spiraal juist meer klachten ervaren. Voor deze groep zijn plantaardige oestrogenen een optie. Hoe kan het dat ik tijdens mijn menstruatie ontzettende darmkrampen krijg? ""Dat komt doordat je baarmoeder samentrekt om slijmvlies los te maken"", zegt Tijhuis. ""Dit kan de darmen irriteren of prikkelen, waardoor darmkrampen ontstaan. Veel vrouwen hebben daardoor tijdens de menstruatie dunnere ontlasting."" Krijg je met de anticonceptiepil minder last van menstruatieklachten? ""In de meeste gevallen nemen menstruatieklachten af"", zegt Tijhuis. ""Belangrijk is wel dat je de goede anticonceptiepil gebruikt."" Ervaar je juist meer klachten bij pilgebruik, dan ligt het vaak aan de samenstelling van de pil. Je kunt in overleg met je huisarts verschillende soorten proberen. Waardoor heb ik de ene maand zo veel pijn dat ik nauwelijks kan werken en heb ik er de volgende maand amper last van? ""Het kan zijn dat je de ene maand meer last hebt van bloedstolsels, waardoor je baarmoeder meer krimpt. Maar het kan ook afhangen van je leeftijd"", zegt Bongers. ""Verder is het ook mogelijk dat er geen eisprong plaatsvindt en dan kan menstrueren pijnloos zijn."" Als ik stop met de pil, komen de klachten dan terug? Dat kan, maar hoeft volgens Tijhuis niet. ""Slik je de pil, dan heb je je lichaam voor de gek gehouden en het signaal afgegeven dat er een eicel aan het groeien was en dat er een eisprong is geweest. Als je stopt, moet je lichaam de cyclus zelf oppakken."" Ze raadt aan pas na drie maanden de balans op te maken. ""Pas dan is je lichaam weer 'zichzelf'."" Hoe kan het dat het zo onregelmatig is?  ""Onregelmatigheid kan komen doordat de eierstokken niet regelmatig een eisprong hebben. Soms doordat de overgang begint, soms doordat er in de eierstok veel eitjes tegelijk beginnen met groeien"", legt Bongers uit. Is het normaal dat het verloop van je cyclus in de loop van de jaren verandert? ""Ja, dan is het evenwicht van de hormonen aan verandering onderhevig en dat veroorzaakt inderdaad een andere cyclus en menstruatie"", weet Bongers. Wanneer is het verstandig om naar de huisarts te gaan?  ""Als je zelf vindt dat je te veel vloeit, dan is dat zo. Wees niet bang dat je voor niets naar de huisarts gaat"", zegt Bongers. Tijhuis denkt dat het verstandig is als je gehinderd wordt in je dagelijkse activiteiten of echt veel bloedverlies hebt. ""Blijf er niet te lang mee doorlopen, vaak is er een goede oplossing"", benadrukt zij. ",Slimmer Leven
224,Wat moet je doen als je een spookrijder ziet? 'Blijf kalm en bel 112' ,Het is schrikken als er opeens iemand in de verkeerde richting rijdt. Botsingen met spookrijders zijn vaak zwaar en kunnen grote gevolgen hebben. Wat moet je doen als je een spookrijder ziet? En wat als je per ongeluk zelf aan het spookrijden bent?, Door Nienke Franken ,2023-12-04T19:51:29+01:00, Binnenland ,"Het is schrikken als er opeens iemand in de verkeerde richting rijdt. Botsingen met spookrijders zijn vaak zwaar en kunnen grote gevolgen hebben. Wat moet je doen als je een spookrijder ziet? En wat als je per ongeluk zelf aan het spookrijden bent? Komt er opeens iemand op je af rijden? Wijk dan uit naar rechts. ""Zet je alarmlichten aan en probeer met lichtsignalen de spookrijder te waarschuwen"", vertelt een woordvoerder van Rijkswaterstaat aan NU.nl. ""Probeer kalm te blijven"", zegt de woordvoerder. ""Zoek een veilige plek en bel 112."" Meer kan je niet doen op dat moment. Probeer nooit zelf de spookrijder te laten stoppen. Dat kan erg gevaarlijk zijn. Ben je erg geschrokken? Zoek dan een rustig plekje bij een benzinestation of op de vluchtstrook om bij te komen van de schrik. Is er mogelijk een spookrijder op het traject waar jij ook rijdt? Zet dan de radio aan met de verkeersinformatie. Daar hoor je het laatste nieuws over de situatie. Ook in deze situatie: probeer kalm te blijven. Zet je alarmlichten aan en ga langzamer rijden. Ga op de rechterrand van de rechterrijstrook rijden en houd de situatie om je heen in de gaten, op zowel de weg als de vluchtstrook. Het kan zijn dat de spookrijder ondertussen al is gestopt en daar stilstaat, of dat hij rijdt. ""Haal geen andere voertuigen in en zorg dat er voldoende ruimte is tussen jou en je voorligger"", zegt de woordvoerder. Het belangrijkste is dat je de snelweg zo snel mogelijk verlaat. Dat is verreweg het veiligste en zo geef je ook ruimte aan de hulpdiensten. Neem de eerst mogelijke afslag of parkeer bij een benzinestation. Veilig aankomen op je bestemming is belangrijker dan op tijd aankomen op je bestemming. En wat nou als jij zelf de persoon bent die spookrijdt? ""Probeer niet in paniek te raken"", zegt de woordvoerder. ""Tegen de richting in rijden kan enorm desoriënterend zijn. Er komen allemaal auto's jouw kant op en de borden staan achterstevoren. Het is totaal anders dan je gewend bent."" Schakel de alarmlichten aan. Verlaag je snelheid en probeer naar de vluchtstrook te rijden. ""Jij rijdt waarschijnlijk rechts, maar voor al het andere verkeer is dat de linkerrijstrook. De vluchtstrook is voor jou, als spookrijder, aan de linkerkant van de weg."" Doe dit alleen als er een gat in het verkeer zit en je veilig naar de vluchtstrook kan. Als er een brede middenberm is waar je veilig kan komen, kan je daar ook uitwijken. Stap uit en ga achter de vangrail staan. Daar bel je 112. ""De alarmcentrale neemt contact op met de verkeerscentrale"", zegt de woordvoerder. ""Als er borden boven de weg staan, kunnen zij ervoor zorgen dat een rijstrook wordt afgesloten. ""De verkeerscentrale zorgt er ook voor dat de juiste hulp je bereikt, zodat je veilig kan keren."" Probeer nooit in je eentje om te keren. Dit kan voor nog gevaarlijkere situaties zorgen. Maak dus geen U-bocht en ga ook niet achteruitrijden naar een afrit. ","Binnenland, Auto's, Slimmer Leven"
225,"Witte Kerst uitgesloten, maar mogelijk wel winters gevoel bij kerstinkopen ","We kunnen een witte Kerst op onze buik schrijven, maar dat betekent niet dat we geen kerstgevoel kunnen krijgen door het weer in aanloop naar en tijdens de kerstdagen. Guur weer en sneeuwvlokken helpen daarbij.", Door Eimert Pruis ,2023-12-17T15:50:58+01:00, Binnenland ,"We kunnen een witte Kerst op onze buik schrijven, maar dat betekent niet dat we geen kerstgevoel kunnen krijgen door het weer in aanloop naar en tijdens de kerstdagen. Guur weer en sneeuwvlokken helpen daarbij. Meteoroloog Johnny Willemsen van Weerplaza neemt bij het begin van het gesprek met NU.nl gelijk alle hoop weg. ""Er is gewoon geen kans op een witte Kerst. Dan moet je twee dagen achter elkaar een gesloten sneeuwdek hebben.""Toch is de meteoroloog niet heel negatief gestemd over het krijgen van een kerstgevoel. ""Dan gaat het vooral in de aanloop naar Kerstmis. Vrijdag en zaterdag kan het guur weer worden, met een snijdende wind en met temperaturen net boven 0."" Er kan dan ook sneeuw vallen, maar die blijft niet liggen. ""Bij de kerstinkopen geeft dat wel een extra kerstgevoel"", zegt Willemsen. Mocht je in aanloop naar de kerstdagen het kerstgevoel willen opzoeken dan moet je ver het land intrekken richting het oosten. ""Hoe verder het land in, hoe groter is de kans dat je tijdelijke sneeuwbuien tegenkomt."" We kunnen bijna van een kerstwonder spreken als we de witte vlokken ook zien dwarrelen met Kerstmis. ""Die kans is met een paar procent heel klein."" ","Binnenland, Weer, Kerstmis, Guur"
226,Duits stroomnet heeft te weinig ruimte om meer windenergie te transporteren ,De schaarse ruimte op het stroomnet in Duitsland beperkt de opwekking van windenergie in de Duitse Noordzee. Dat zegt operationeel topman Tim Meyerjürgens van netbeheerder TenneT tegen persbureau dpa., Door onze nieuwsredactie ,2024-01-28T11:50:21+01:00, Economie ,"De schaarse ruimte op het stroomnet in Duitsland beperkt de opwekking van windenergie in de Duitse Noordzee. Dat zegt operationeel topman Tim Meyerjürgens van netbeheerder TenneT tegen persbureau dpa. Door knelpunten op het elektriciteitsnet is de hoeveelheid vanaf de Noordzee getransporteerde windenergie met ruim 19 terawattuur afgenomen. Dat is ongeveer 9 procent minder dan een jaar eerder en komt overeen met de vraag van zo'n zes miljoen huishoudens. De duurzaam opgewekte energie komt daardoor niet terecht in het zuiden van het land, waar de vele industriële bedrijven die juist hard nodig hebben. ""Door de aanhoudende talrijke knelpunten in het elektriciteitsnet op het land moet de stroom van grote windmolenparken in de Noordzee in toenemende mate worden teruggeschroefd"", zegt Meyerjürgens. Tegelijkertijd merkt de TenneT-topman dat vrijwel geen conventionele elektriciteitscentrales in Noord-Duitsland hun productie terugschroeven. Meyerjürgens roept dan ook op haast te maken met de uitbreiding van het elektriciteitsnet, bijvoorbeeld door elektriciteitssnelwegen aan te leggen. Duitse economen en bedrijven uit de sector voorspellen dat er de komende jaren miljarden euro's nodig zijn om die plannen te verwezenlijken. ","Economie, Energie, Klimaat, Buitenland, Duitsland, Duitse Noordzee, Tim Meyerjürgens"
227,Ook Nederlanders in buitenland moeten langer wachten door paspoortpiek ,Ook Nederlanders in het buitenland kunnen te maken krijgen met lange wachttijden voor een nieuw paspoort. De Stichting Nederlanders Buiten Nederland (SNBN) heeft daarover aan de bel getrokken. Het ministerie van Buitenlandse Zaken herkent het geschetste beeld maar deels., Door Nick Augusteijn ,2024-01-31T14:10:01+01:00, Binnen- en buitenland ,"Ook Nederlanders in het buitenland kunnen te maken krijgen met lange wachttijden voor een nieuw paspoort. De Stichting Nederlanders Buiten Nederland (SNBN) heeft daarover aan de bel getrokken. Het ministerie van Buitenlandse Zaken herkent het geschetste beeld maar deels. Volgens de SNBN hebben Nederlanders in onder meer Spanje, Italië, Griekenland, Luxemburg en het Verenigd Koninkrijk te maken met lange wachttijden bij ambassades, consulaten en het commerciële paspoortbureau VFS Global. Ook lijkt er soms helemaal geen beschikbaarheid te zijn voor afspraken voor het vernieuwen van een paspoort. Een woordvoerder van het ministerie van Buitenlandse Zaken zegt tegen NU.nl dat buitenlandse posten het inderdaad erg druk hebben met de vele aanvragen. ""Wij hebben net als de Nederlandse gemeenten te maken met de 'paspoortpiek' en krijgen een golf van aanvragen voor nieuwe paspoorten en identiteitsbewijzen binnen"", zegt hij. Afgelopen zondag werd duidelijk dat de Rijksdienst voor Identiteitsgegevens, de organisatie die de aanvraagprocedures beheert, een piek van aanvragen verwacht. In 2014 werd de geldigheid van ID-kaarten opgerekt van vijf naar tien jaar. Daarom waren de afgelopen vijf jaar minder passen nodig, en nu juist meer. Naar schatting moeten 1,6 tot 1,7 miljoen paspoorten vervangen worden en 1,2 tot 1,3 miljoen identiteitskaarten. Het beeld dat het voor Nederlanders in het buitenland vrijwel onmogelijk zou zijn om een afspraak te krijgen, herkent Buitenlandse Zaken niet, gaat de woordvoerder verder. Hij geeft ook aan dat op verschillende manieren wordt geprobeerd om de piek te verwerken. ""We roepen Nederlanders in het buitenland sowieso op om op tijd in actie te komen. Daarnaast zijn de balietijden van sommige posten verlengd. En in het uiterste geval kunnen we altijd een nooddocument verschaffen."" ","Binnen- En Buitenland, Binnenland, Buitenland, Stichting Nederlanders, Nederland, Ministerie Van Buitenlandse Zaken, Snbn"
228,Waardevolste Europese bedrijf loopt binnen door rage rond afslankmiddel ,"Novo Nordisk, het waardevolste bedrijf van Europa, loopt binnen met de verkoop van een diabetesmedicijn dat beroemdheden ook gebruiken als afslankmiddel. Het bedrijf verkocht vorig jaar voor 232 miljard Deense kroon (31 miljard euro) aan medicijnen.", Door onze economieredactie ,2024-01-31T10:37:45+01:00, Economie ,"Novo Nordisk, het waardevolste bedrijf van Europa, loopt binnen met de verkoop van een diabetesmedicijn dat beroemdheden ook gebruiken als afslankmiddel. Het bedrijf verkocht vorig jaar voor 232 miljard Deense kroon (31 miljard euro) aan medicijnen. Het bedrijf verkoopt onder meer de diabetes- en obesitasmedicijnen Wegovy en Ozempic. Beide medicijnen worden massaal gebruikt als afslankmiddel. Mede doordat beroemdheden als Kim Kardashian en Elon Musk zeggen slank te blijven door die medicijnen, is er een rage ontstaan. Inmiddels gebruiken wereldwijd meer dan 40 miljoen mensen diabetes- en obesitasmedicijnen van Novo Nordisk. De verkopen van de twee medicijnen zijn met 42 procent gestegen. Novo Nordisk haalt daar het grootste deel van zijn omzet uit: bijna 29 miljard euro. De nettowinst van het bedrijf nam in 2023 toe tot ruim 11 miljard euro. Dat is 51 procent meer dan een jaar eerder. Door het verkoopsucces is Novo Nordisk afgelopen jaar het waardevolste bedrijf van Europa geworden. Maar het brengt ook problemen: Novo Nordisk kan nauwelijks aan de groeiende vraag voldoen. Dat is vooral voor mensen die de middelen om medische redenen nodig hebben een probleem. ","Economie, Novo Nordisk, Europa"
229,Lotte Verbeek in film over Neurenbergproces met Russell Crowe en Rami Malek ,"Lotte Verbeek heeft een rol bemachtigd in de nieuwe Amerikaanse film Nuremberg. De Nederlandse actrice maakt deel uit van de hoofdcast van die film, naast Hollywood-sterren als Russell Crowe, Rami Malek en Michael Shannon.", Door onze nieuwsredactie ,2024-01-27T09:31:40+01:00, Films & Series ,"Lotte Verbeek heeft een rol bemachtigd in de nieuwe Amerikaanse film Nuremberg. De Nederlandse actrice maakt deel uit van de hoofdcast van die film, naast Hollywood-sterren als Russell Crowe, Rami Malek en Michael Shannon. De opnames beginnen in februari in Hongarije, maakte haar agentschap Favor Talents zaterdag bekend. De film gaat over het Proces van Neurenberg, waarin na de Tweede Wereldoorlog meer dan twintig kopstukken van het naziregime werden berecht. Crowe speelt de rol van Hermann Göring, die in de oorlog de Duitse opperbevelhebber van de Luftwaffe was. Hij gold als een van de belangrijkste vertrouwelingen van Adolf Hitler. Verbeek speelt Emmy, de vrouw van Göring. Malek is in de film te zien als Douglas Kelley, de Amerikaanse psychiater die moet bepalen of de nazi's terecht kunnen staan voor hun misdaden. Nuremberg is gebaseerd op het boek The Nazi and the Psychiatrist van Jack El-Hai. De film wordt geregisseerd door James Vanderbilt, die eerder als schrijver verantwoordelijk was voor de thriller Zodiac en twee delen in de Scream-reeks. De 41-jarige Verbeek werkt al enige tijd in Hollywood. Ze was onder meer te zien in series als Outlander, The Blacklist, Agent Carter en de wereldwijde bioscoophit The Fault in our Stars. ","Lotte Verbeek, Media En Cultuur, Hollywood-sterren, Rami Malek, Michael Shannon, Neurenbergproces, Russell, Nuremberg, Crowe"
230,Wat zijn juicevloggers precies en wat doen ze? ,"Yvonne Coldeweijer, de bekendste juicevlogger van Nederland, heeft dinsdag met de wereld gedeeld dat ze moeder is geworden. Onder het bericht over de geboorte van haar zoon Ted stelden jullie de vraag: wat is een juicevlogger eigenlijk? NU.nl legt het uit.", Door onze entertainmentredactie ,2023-12-13T20:22:31+01:00, Achterklap ,"Yvonne Coldeweijer, de bekendste juicevlogger van Nederland, heeft dinsdag met de wereld gedeeld dat ze moeder is geworden. Onder het bericht over de geboorte van haar zoon Ted stelden jullie de vraag: wat is een juicevlogger eigenlijk? NU.nl legt het uit. Juicevloggers delen roddels over bekende mensen via juicekanalen. Deze kanalen zijn vaak accounts op sociale media. Coldeweijer plaatst vooral roddels op Instagram. Juicekanalen gaan anders te werk dan traditionele media. Juicevloggers betrekken hun volgers direct bij het werk. Coldeweijer vraagt haar 'spionnen' of zij ervaringen hebben met BN'ers, als zij zelf een roddel op het spoor is. Juicevloggers krijgen vaak kritiek: die zouden geen hoor- en wederhoor toepassen. En ze wachten niet tot meerdere bronnen iets bevestigen voor ze het naar buiten brengen. Coldeweijer zegt dat laatste wel te doen, maar in hoor- en wederhoor gelooft ze niet. ""BN'ers liegen toch."" ","Achterklap, Yvonne Coldeweijer, Ted, Nu.nl, Nederland"
231,James Webb-telescoop legt spiraalstelsels boordevol sterren vast ,De James Webb-telescoop heeft nieuwe beelden van spiraalstelsels gemaakt. Deze nieuwe reeks foto's toont wolken van stof en gas en vele aan elkaar geklonterde sterren., Door Linda van Beest ,2024-01-30T17:25:39+01:00, Tech en Wetenschap ,"De James Webb-telescoop heeft nieuwe beelden van spiraalstelsels gemaakt. Deze nieuwe reeks foto's toont wolken van stof en gas en vele aan elkaar geklonterde sterren. De 'armen' van zo'n spiraalstelsel zitten boordevol sterren. Als je die slierten volgt naar het centrum van het stelsel, kom je ook zwarte gaten en ruim 100.000 sterrenhopen tegen. Dat zijn aan elkaar geklonterde sterren. Met behulp van speciaal infraroodlicht kan de James Webb-telescoop detailleerde foto's van deze spiraalstelsels maken. ""De foto's hebben nieuwe puzzelstukjes opgeleverd"", zeggen de natuurkundigen. Zo zijn er miljoenen sterren vastgelegd, waarvan sommige blauw getint zijn, en andere rood of oranje. Op de beelden zijn ook onvolgroeide sterren te zien. Die zijn bijvoorbeeld ingekapseld in gas en stof. Tot verbazing van astronomen zijn ook grote, bolvormige granaten te zien die mogelijk zijn ontstaan door het exploderen van sterren. Er zijn aanwijzingen dat sterrenstelsels van binnen naar buiten groeien. Stervorming begint in de kernen van deze sterrenstelsels en verspreidt zich langs hun armen, waardoor de spiraalvorm ontstaat. Sterren die verder weg van het centrum staan, zijn dus meestal jonger dan sterren dichter bij de kern. De blauwgekleurde gebieden in de buurt van de kern bestaan uit oudere sterren. Teams van onderzoekers bestuderen de beelden om de oorsprong van deze spiraalstelsels te achterhalen. Deze analyse moet leiden tot meer inzicht in stervorming en de evolutie van spiraalstelsels. ","Tech En Wetenschap, Tech, Wetenschap, Heelal En Ruimtevaart, James Webb-telescoop"
232,Whoopi Goldberg brengt dit jaar haar memoires uit ,"Whoopi Goldberg werkt aan haar autobiografie. Op 7 mei brengt de actrice Bits &amp; Pieces: My Mother, My Brother, and Me uit. Het boek gaat over haar carrière. Ook komen verhalen over haar overleden moeder en broer aan bod, meldt People.", Door onze entertainmentredactie ,2024-01-26T17:38:59+01:00, Boek & Cultuur ,"Whoopi Goldberg werkt aan haar autobiografie. Op 7 mei brengt de actrice Bits & Pieces: My Mother, My Brother, and Me uit. Het boek gaat over haar carrière. Ook komen verhalen over haar overleden moeder en broer aan bod, meldt People. ""Dit boek is opgedragen aan mijn moeder en broer en onze tijd samen. Het is opgedragen aan iedereen die zich op een eng pad bevindt dat ze niet zelf hebben gekozen of dat te maken heeft met verlies"", zegt Goldberg. Haar moeder Emma Harris overleed in 2010 en Goldbergs oudere broer Clyde K. Johnson stierf in 2015. De Amerikaanse Goldberg, die eigenlijk Caryn Elaine Johnson heet, is onder meer bekend van de films The Color Purple, Ghost en Sister Act. Ze speelde ook in het theater en presenteert het Amerikaanse tv-programma The View. Gedurende haar lange carrière won ze diverse prijzen. De Amerikaanse is een van de negentien EGOT-winnaars: dat is de status die je krijgt als je een Emmy, Grammy, Oscar én Tony Award wint. ","Boek & Cultuur, Boeken, Media En Cultuur, People, Whoopi"
233,"Pittig, die kerstvakantie van je kinderen? Zo houd je het thuis gezellig ",Ben je van plan om deze kerstvakantie van alles en nog wat te ondernemen met je kinderen? Doe maar niet. Veel kinderen hebben vooral rust nodig. Tips hoe je het wel gezellig houdt de komende weken., Door Hannah König ,2022-12-24T21:32:24+01:00, Kind & Gezin ,"Ben je van plan om deze kerstvakantie van alles en nog wat te ondernemen met je kinderen? Doe maar niet. Veel kinderen hebben vooral rust nodig. Tips hoe je het wel gezellig houdt de komende weken. Susan Branje is hoogleraar pedagogische wetenschappen en doet onderzoek naar ouder-kindrelaties. Ze geeft tips over hoe je het twee weken gezellig houdt zonder de afleiding van school. ""De meeste gezinnen met kinderen varen wel bij structuur en routines. Die vallen weg wanneer kinderen niet meer naar school gaan en ouders vrij zijn van werk. In de vakantie moet je daarom als gezin een nieuwe modus vinden. Dagelijkse zaken zoals uitslapen, ontbijten en bedtijd kunnen ineens wrijvingen veroorzaken"", zegt Branje. ""Het is goed je als ouder te realiseren dat schoolvakanties niet voor niets zijn ingevoerd. Kinderen zijn moe en hebben een periode vrij om uit te rusten en op te laden. Na de vakantie gaan ze weer een intensieve periode van schoolwerk tegemoet."" ""Ouders zijn soms geneigd zo'n vakantie vol te plannen met uitjes en bezoekjes aan familie. Begrijpelijk, maar veel kinderen willen voornamelijk rust: even niets hoeven. Zeker in een tijd waarin stress en prestatiedruk onder jongeren hoog zijn, is het heel fijn om eens een week helemaal niets te hoeven: lekker bijkomen, thuis spelen, niets doen of uitslapen."" ""Wees niet bang dat je kinderen zich vervelen. Bij jonge kinderen leidt het vaak tot creatieve ideeën en pubers zijn nou eenmaal heel erg goed in nietsdoen. Als ouder kun je je daaraan storen, maar er is niets mis mee."" ""Als je kind veertien dagen vrij is, kun je ervoor kiezen om vier of vijf dagen als gezin iets te ondernemen. Kies dagjes weg waar alle gezinsleden blij van worden. Zoek thuis ook naar activiteiten die iedereen leuk vindt. Betrek je kinderen hierbij: als je met z'n allen film gaat kijken, laat de kinderen dan de film uitkiezen."" ""Heel jonge kinderen hoef je niet bij alle keuzes te betrekken, maar jongeren vanaf twaalf jaar oud voelen zich serieus genomen en gewaardeerd als je met ze overlegt. Neem ze dus serieus als gesprekspartner."" ""Op de dagen dat je niet als gezin iets onderneemt, zou ik kinderen vooral lekker hun eigen gang laten gaan. Accepteer het wanneer niet iedereen in het gezin dezelfde wensen heeft. Leg de lat laag en verwacht niet te veel van je kinderen."" ""Ik adviseer om te gaan voor de 'pick your battles'-tactiek: kies bewust waar je wel en geen punt van maakt. Dat betekent in de praktijk dat je kind misschien een keer te lang achter een scherm zit of niet zelf zijn sokken in de wasmand gooit. Soms verergeren spanningen en ruzies zich in de vakantie omdat je langer bij elkaar bent, dus wees ook lief voor jezelf als ouder en knijp af en toe een oogje dicht."" ""Vakanties met kinderen worden vaak als vermoeiend beschouwd. Als je heel jonge kinderen hebt, is het lastig om tijd voor jezelf vrij te maken. Toch kun je hier juist met peuters en kleuters al goed mee oefenen. Vertel je kind dat hij of zij zelf gaat spelen en pak er voor jezelf een boek bij."" ""Bij jonge kinderen is dit misschien een kwartier of half uur, oudere kinderen kunnen zich best een uur of twee uur zelf vermaken. Dit lukt ze steeds beter als je het vaak met ze oefent. Uiteindelijk wordt iedereen in het gezin er blij van."" ","Kind & Gezin, Nederlands, Kinderen, Gezondheid, Opvoeding"
234,Kennismigranten hebben volgens DNB-baas toegevoegde waarde voor economie ,"Kennismigranten die naar Nederland komen om te werken, hebben toegevoegde waarde voor de Nederlandse economie, zegt DNB-baas Klaas Knot. Daarom moet de overheid er volgens hem voor zorgen dat het land een aantrekkelijke vestigingsplaats blijft.", Door onze nieuwsredactie ,2024-01-28T14:11:26+01:00, Economie ,"Kennismigranten die naar Nederland komen om te werken, hebben toegevoegde waarde voor de Nederlandse economie, zegt DNB-baas Klaas Knot. Daarom moet de overheid er volgens hem voor zorgen dat het land een aantrekkelijke vestigingsplaats blijft. De president van De Nederlandsche Bank (DNB) ging zondag in het discussieprogramma Buitenhof in op uitspraken van ASML-topman Peter Wennink. De topman van de chipmachinefabrikant uitte onlangs zijn zorgen over de roep om het aantal arbeidsmigranten te beperken. Het bedrijf is namelijk gebaat bij voldoende gekwalificeerde medewerkers uit binnen- en buitenland. Knot zegt dat kennismigranten bovengemiddelde groei voor de Nederlandse economie en welvaart opleveren. ""Het laatste wat we moeten doen, is met onze rug naar Europa gaan staan. Wij profiteren als geen ander van Europese integratie en de integratie uit landen buiten Europa. We moeten niet de kip met de gouden eieren gaan slachten"", vindt de centralebankpresident. De overheid moet volgens hem wel kritisch kijken naar de gevolgen van een groeiende economie. Knot verwees daarbij naar onder meer het volle elektriciteitsnet, het volle wegennet en de stikstofruimte. Daar zitten de knelpunten, meent Knot. ""Het kabinet moet zich erop richten die weg te werken."" ","Economie, Migratie, Klaas Knot, Nederland"
235,"Nederlanders kopen steeds meer kerstkaarten met lampjes, muziek en glitters ","Nederlanders kopen steeds later kerstkaarten en schaffen steeds vaker nieuwjaarskaarten en luxere kaarten aan. Het gaat bijvoorbeeld om kaarten met lampjes en muziek, kaarten met glitter en goud en kaarten met persoonlijke foto's of glanzende laagjes.", Door onze nieuwsredactie ,2023-12-16T09:48:02+01:00, Opmerkelijk ,"Nederlanders kopen steeds later kerstkaarten en schaffen steeds vaker nieuwjaarskaarten en luxere kaarten aan. Het gaat bijvoorbeeld om kaarten met lampjes en muziek, kaarten met glitter en goud en kaarten met persoonlijke foto's of glanzende laagjes. Dat zeggen verkopers Hallmark en Kaartje2go tegen het ANP. Deze twee bedrijven hebben naar schatting samen tot nu toe zo'n twee miljoen kaarten verkocht dit jaar. Dit weekend begint de verkooppiek, meldt Jan Willem Koch, directeur van Hallmark Europa. Hallmark verwacht tussen de zes en zeven miljoen kerstkaarten te verkopen via winkels en zijn website. Tijdens de coronapandemie waren dat er meer, maar vorig jaar nam de populariteit alweer wat af. ""Ik verwacht dat de verkoop dit jaar ongeveer gelijk blijft met het jaar 2022"", zegt Koch. Kaartje2go zegt online inmiddels anderhalf miljoen kerst- en nieuwjaarskaarten te hebben verkocht, 4,5 procent meer dan in deze periode vorig jaar. ""Tegelijk zegt dit nog niet heel veel, aangezien we juist de komende zeven dagen de piek verwachten in de verkoop van kerstkaarten"", zegt een woordvoerder. ""Voorheen was het eind november al heel druk met kerstkaarten, dit jaar merken we op dat de eerste dagen van december rustiger waren dan vorig jaar."" Zowel Kaartje2go als Hallmark meldt dat het de prijzen van de kaarten heeft verhoogd. ","Opmerkelijk, Economie, Kerstmis"
236,Man riskeert 5 jaar cel na vlucht van Denemarken naar VS zonder paspoort ,Een Russisch sprekende man is zonder paspoort van Kopenhagen naar Los Angeles gevlogen. Hij gedroeg zich volgens het cabinepersoneel vreemd en wekte zo argwaan. De man riskeert een gevangenisstraf van vijf jaar., Door onze nieuwsredactie ,2023-12-12T23:46:29+01:00, Opmerkelijk ,"Een Russisch sprekende man is zonder paspoort van Kopenhagen naar Los Angeles gevlogen. Hij gedroeg zich volgens het cabinepersoneel vreemd en wekte zo argwaan. De man riskeert een gevangenisstraf van vijf jaar. De man, van wie de nationaliteit niet bekend is, zou tussen de controles op de luchthaven van de Deense hoofdstad Kopenhagen door zijn geglipt, schrijft The Guardian. Hij kwam op 4 november zonder paspoort of instapkaart aan in het Amerikaanse Los Angeles. De man vertelde de autoriteiten dat hij zijn paspoort had achtergelaten in het vliegtuig. Maar dat blijkt niet te kloppen. De bemanning van Scandinavian Airlines wantrouwde de man omdat hij tijdens de vlucht steeds van stoel veranderde. Hij vroeg ook om twee maaltijden. Daarnaast wilde hij chocolade van het personeel meenemen. De man stond niet op de passagierslijst. Douaniers konden zijn gegevens daardoor niet achterhalen. Later bleek hij dus een verstekeling die er na de controles in slaagde in te stappen. Hoe dat precies kon, is niet duidelijk. Later zou de man hebben gezegd dat hij al drie dagen niet had geslapen en niet begreep wat er aan de hand was. Hij zegt zich niet te kunnen herinneren hoe hij zonder instapkaart door de beveiliging is gekomen. De man moet op 26 december voor de rechtbank verschijnen. Hij kan tot vijf jaar gevangenisstraf krijgen als hij wordt veroordeeld. Als verstekeling meevliegen is volgens de Amerikaanse wet een misdrijf. ","Opmerkelijk, Buitenland, Verenigde Staten, Los Angeles, Denemarken, Kopenhagen"
237,Ammar liep een blauwtje en maakte lied: 'Ben na een knipoog al verliefd' ,"Als Ammar een blauwtje loopt, doet hij dat niet meer voor niets. De volkszanger maakt er gewoon een lied van. Zijn nieuwe single gaat over de avond dat zijn crush er met zijn beste vriend vandoor ging.", Door Michiel Vos ,2024-01-30T10:50:10+01:00, Muziek ,"Als Ammar een blauwtje loopt, doet hij dat niet meer voor niets. De volkszanger maakt er gewoon een lied van. Zijn nieuwe single gaat over de avond dat zijn crush er met zijn beste vriend vandoor ging. Je kunt Ammar kennen van zijn meezinghit Turk Uit De Kroeg, die op Spotify al ruim tien miljoen keer is beluisterd. De zanger scoorde een platencontract bij Lieve Jongens, het label van Snelle, na een viral video op TikTok. Inmiddels heeft hij duetten met Snelle en Frans Bauer op zijn naam staan en is hij een graag geziene televisiepersoonlijkheid in programma's als Maestro. Zijn nieuwe single Te Makkelijk Verliefd ontstond tijdens een schrijfkamp in Turkije. Ammar vertelt het verhaal van een meisje op wie hij een oogje op had aan de liedjesschrijvers met wie hij werkt. ""Ik leerde haar kennen en we hadden het leuk. Ik betaalde haar drankjes. Ik dacht meteen: zij is het. Op een gegeven moment kijk ik naar links en staat ze te zoenen met een vriend van me"", vertelt Ammar aan NU.nl. ""Het is eigenlijk een verdrietig verhaal dat ik heb opgeschreven om mijn gevoel te verlichten"", grapt de zanger. ""Maar het liedje is hoe ik echt ben. Ik kan een knipoog krijgen en al verliefd en het liefst ook verloofd zijn."" Ammars doorbraak hangt van toevalligheden aan elkaar. De 26-jarige zanger is aan het werk in een kebabzaak als hij door een klant wordt gefilmd terwijl hij een liedje van André Hazes zingt. Ammar heeft dan geen idee dat die persoon het filmpje op sociale media zou delen. Pas een jaar later gaat het fragment viral. De zanger uit Deventer beleeft dan een moeilijke tijd, waarin hij geplaagd wordt door verslaving. ""Toen het filmpje ineens het internet overging, kwam Dumpert langs bij de kebabzaak. Ik deed even snel een shirtje aan en ging naar binnen, want ik werkte daar helemaal niet meer. Ik had geen werk of huis en sliep in mijn auto. Ik was echt een zwerver."" Zonder zijn manager Jermain Jolly had Ammar het allemaal niet kunnen doen, vertelt de zanger. ""Hij heeft me geholpen met een ritme op te pakken. Hij gaf me onderdak en dagbesteding. Dankzij hem ben ik stabiel geworden. Ik heb doelen gesteld, ben gaan sporten en liedjes gaan maken."" Zijn manager is ook degene die hem in contact brengt met streekgenoot Snelle. ""Hij kende zijn tourmanager, en zo zaten we ineens bij de Van der Valk in Apeldoorn koffie te drinken met elkaar."" Ammar heeft op dat moment nog geen materiaal klaarliggen, dus er moet eerst muziek gemaakt worden. Zodra Snelle de eerste demo's hoort, wordt er een platencontract getekend. ""Dat moment heeft mijn leven veranderd."" Hoewel Snelle een popcarrière in Ammars toekomst ziet, wil de zanger ook trouw blijven aan zijn volkse roots. ""In de volkswijk waar ik opgroeide (het Rode Dorp in Deventer, red.) hoorde ik constant artiesten als Jannes en Django Wagner."" Zijn liefde voor André Hazes komt bij zijn Turkse vader vandaan. ""Hij spreekt gebrekkig Nederlands, maar van Hazes verstaat hij elke snik en elk woord. Mijn vader zei tegen me: 'Als je een echte man wil worden, moet je Hazes luisteren.' Toen ik me in zijn liedjes verdiepte, was ik geraakt. Veel van wat ik heb meegemaakt, klopt met zijn nummers."" Inmiddels staat Ammar er heel wat beter voor. ""Ik ben nu vier of vijf jaar clean, ik ben echt goed op weg. Hoe mijn carrière nu groeit is bizar. Ik werk er heel hard voor, maar je hebt ook mensen die hard werken en er weinig voor terugkrijgen. Het is mij wel gelukt en daar mag ik best trots op zijn."" ","Muziek, Media En Cultuur, Ammar"
238,Debutant Doets laat titelverdediger Smith ontsnappen en is klaar op WK darts ,"Kevin Doets heeft titelverdediger Michael Smith vrijdag laten ontsnappen op het WK darts in Londen. De Nederlandse debutant bracht de wereldkampioen aan het wankelen, maar verloor met 2-3.", Door onze sportredactie ,2023-12-15T20:56:13+01:00, Darts ,"Kevin Doets heeft titelverdediger Michael Smith vrijdag laten ontsnappen op het WK darts in Londen. De Nederlandse debutant bracht de wereldkampioen aan het wankelen, maar verloor met 2-3. De 25-jarige Doets kende vrijdag een goede start van het WK door de Amerikaan Stowe Buntz in de eerste ronde zonder setverlies te verslaan (3-0). Een paar uur later stond hij alweer aan de oche voor de partij tegen Smith. Doets leek in het iconische Alexandra Palace geen last van zenuwen te hebben in zijn partij tegen de regerend wereldkampioen. In een hoogstaande wedstrijd deed de debutant het lange tijd zelfs beter dan de Engelsman. Doets maakte een achterstand van één set ongedaan en greep vervolgens brutaal de leiding. Hij was zelfs twee legs verwijderd van de zege, maar Smith maakte gelijk en stelde in de beslissende set orde op zaken. Met een gemiddelde van 99,46 punten per drie pijlen kan Doets niettemin terugkijken op een geweldige partij. Voor Doets was de wedstrijd een nieuw hoogtepunt in zijn nog prille carrière. De Nederlander is pas sinds 2022 in het bezit van de PDC Tour-kaart. In september beleefde hij zijn grote doorbraak door de finale van het Players Championship in Barnsley te halen. Daarin verloor hij van Luke Humphries. Door de uitschakeling van Doets zijn er nog elf Nederlanders over op het WK, dat vrijdag van start is gegaan. Voor Michael van Gerwen, die vorig jaar de finale van Smith verloor, begint het WK dinsdag. De finale is op 3 januari. ","Darts, Wk Darts, Londen, Smith, Debutant, Michael Smith, Kevin Doets"
239,Defensie-expert Ko Colijn over raketten en AI op het slagveld in Oekraïne ,Defensie-expert Ko Colijn voorziet Nederlanders al bijna vijftig jaar van duiding bij gewapende conflicten. Voor NU.nl volgt hij de strijd in Oekraïne en geeft hij antwoord op onze (en jullie) vragen. Deze keer bespreekt hij de inzet van raketten en kunstmatige intelligentie (AI) op het slagveld., Door Ko Colijn ,2023-12-17T09:21:33+01:00, Oorlog in Oekraïne ,"Defensie-expert Ko Colijn voorziet Nederlanders al bijna vijftig jaar van duiding bij gewapende conflicten. Voor NU.nl volgt hij de strijd in Oekraïne en geeft hij antwoord op onze (en jullie) vragen. Deze keer bespreekt hij de inzet van raketten en kunstmatige intelligentie (AI) op het slagveld. In 2019 zegde Donald Trump het INF-Verdrag op. Dat was het verdrag dat Rusland en de VS verplichtte tot het uitbannen van raketten met een bereik van 500 tot 5.500 kilometer. Daarmee hoefden Europa en Rusland zich geen zorgen meer te maken over de atoomdreiging vanuit elkaars grondgebied. De VS dacht al een tijdje dat Rusland het verdrag schond, maar het was ook wel duidelijk dat het verdrag oud en versleten was. Dat kwam bijvoorbeeld door een nieuwe generatie (kruis-)raketten. Die worden nu door Rusland tegen Oekraïne ingezet. De Amerikanen zaten ondertussen zelf ook niet stil. Na het opzeggen van het INF-verdrag ontwikkelden ze de HIMARS-raketten, met een bereik van meer dan 500 kilometer. Nu er oorlog in Oekraïne is uitgebroken, komt die langeafstandsvariant als stok achter de deur goed van pas. De Russische luchtafweer (S300 en S400) heeft er geen verweer tegen, want de HIMARS vliegt te laag en te snel. De gevierde oorlogsheld en generaal David Deptula noemde vóór de Russische invasie in Oekraïne HIMARS-raketten nog ""belachelijk"". Vliegtuigen konden het klusje veel beter klaren, vond hij. Maar die HIMARS-raketten bleken een keerpunt in de Oekraïne-oorlog. Er wordt nu niet meer over geklaagd (en wel over het uitblijven van vliegtuigen). Begin december maakte fabrikant Lockheed bekend de eerste precisieraketten aan het Amerikaanse leger te leveren. Sommige daarvan hebben een bereik van 1.000 kilometer. De oorlog in Oekraïne heeft een nieuwe wapenwedloop dus versneld. Oekraïne vraagt de Amerikanen overigens om artillerieraketten met een bereik van 'maar' 300 kilometer. De inzet en ontwikkeling van AI (kunstmatige intelligentie) op het slagveld verloopt onstuimig. Dit is de echte gamechanger op het slagveld, ongeacht de uitkomst van de oorlog. De ontwikkeling van AI was zonder oorlog al niet te stuiten, maar nu is de geest uit de fles. Natuurlijk heeft AI ook andere toepassingen: in de medische wetenschap, de zorg, in de logistiek, in de administratie, overal. Maar die rozige vooruitzichten zetten geen enkele rem op het gebruik in de wapenindustrie. De van oorsprong Turkse TB2-drone kan door Oekraïne als een soort kamikazevliegtuigje op een Russische tank worden afgestuurd. In honderden Oekraïense werkplaatsen worden zulke drones in elkaar geknutseld. Er zijn nu al achttien keer zoveel van die werkplaatsen in Oekraïne dan twee jaar geleden. Peperdure Russisch marineschepen zijn door onbemande drones tot zinken gebracht. De brug tussen Rusland en het schiereiland de Krim is er zwaar door beschadigd. Het overstappen op AI bespaart ook het Oekraïense leger kostbare munitie en mankracht. Eerder schoot Kyiv op een ouderwetse manier losjes met veel te veel granaten. De militaire lessen van het Oekraïne-slagveld hebben geleid tot een nieuwe kreet: full-spectrum superiority. Over de hele breedte van wapens moet je beter zijn dan je tegenstander, anders verlies je. Beveiliging en onderhoud van de in Oekraïne tot wonderwapen ontpopte HIMARS is nu helemaal overgelaten aan AI. Die filtert allerlei ruwe inlichtingen uit honderden satellieten of veldradio's. Ook het coördineren van militaire hulp uit meer dan vijftig landen van de Ukraine Defense Contact Group wordt door AI geregeld. Niet alleen Oekraïne en de VS en andere steunlanden werken zich een slag in de rondte om AI in het militaire domein te injecteren, ook in Rusland en China zit men natuurlijk niet stil. Russische AI 'voorspelt' Oekraïense drones en troepenbewegingen al. Daarnaast omzeilt het Oekraïense luchtafweer beter dan pakweg een jaar geleden. De Russen zijn er inmiddels achter dat bij een zwerm drones er altijd wel een paar door de luchtafweer heen komen. De wapenwedloop dendert door. ","Oorlog In Oekraïne, Nu.nl, Ko Colijn"
240,Formule 1-teams ontkennen klacht over Toto Wolff te hebben ingediend bij FIA ,Alle Formule 1-teams behalve Mercedes laten woensdag weten dat ze geen klacht hebben ingediend bij de FIA over Mercedes-teambaas Toto Wolff en zijn vrouw Susie. Zij worden beschuldigd van belangenverstrengeling., Door onze sportredactie ,2023-12-06T19:33:06+01:00, Formule 1 ,"Alle Formule 1-teams behalve Mercedes laten woensdag weten dat ze geen klacht hebben ingediend bij de FIA over Mercedes-teambaas Toto Wolff en zijn vrouw Susie. Zij worden beschuldigd van belangenverstrengeling. ""We kunnen bevestigen dat we geen klacht hebben ingediend bij de FIA met betrekking tot de beschuldiging van belangenverstrengeling tussen een Formule 1-teambaas en een personeelslid van het FOM"", melden onder meer Red Bull en Ferrari in een verklaring op X. McLaren, Haas, Williams, Alpine, Sauber en Alfa Romeo kwamen vrijwel tegelijkertijd met eenzelfde verklaring. Red Bull reageerde ook namens zusterteam AlphaTauri. De FIA begon dinsdag een onderzoek naar Wolff en zijn vrouw Susie. Het Engelse maandblad Business F1 Magazine schreef eerder op de dag dat de Mercedes-teambaas gevoelige informatie uit geheime vergaderingen met andere teambazen doorspeelde naar zijn vrouw. Zij is de baas van de F1 Academy, een raceklasse voor vrouwen. Susie Wolff zou de informatie op haar beurt hebben gelekt naar Formule 1-CEO Stefano Domenicali. Wolff werkt als lid van het Formule 1-management (FOM) nauw samen met Domenicali. Volgens de teambazen was Domenicali na hun onderlinge vergaderingen razendsnel op de hoogte van de geheime informatie. Zij zouden Wolff als het lek zien. Ook zou de Oostenrijker informatie van de FOM hebben waarover andere teambazen niet beschikken. De beschuldigingen kwamen als een verrassing voor Mercedes. ""Wij hebben niets van de FIA-integriteitsafdeling over dit onderwerp gehoord. We vinden het zeer opmerkelijk dat we via een verklaring in de media van dit onderzoek op de hoogte worden gesteld"", liet het Duitse team dinsdag weten. Mercedes verwierp de beschuldigingen van de FIA. ""Die doen geen recht aan de integriteit van onze teambaas. We zien nadere uitleg van de FIA-integriteitsafdeling over dit onderzoek vanzelfsprekend graag tegemoet."" Ook Susie Wolff gaf dinsdagavond een reactie. ""Ik ben zwaar beledigd, maar helaas ook niet verrast door de publieke beschuldigingen. Het is teleurstellend dat mijn integriteit op zo'n manier in twijfel wordt getrokken."" ","Formule 1, Ferrari, Red Bull Racing, Toto Wolff, Mercedes, Susie, Fia"
241,Jennifer Lopez produceert filmversie van animatieserie Bob de Bouwer ,"Jennifer Lopez is als producent betrokken bij een filmversie van de animatieserie Bob the Builder, in Nederland beter bekend als Bob de Bouwer. Acteur en zanger Anthony Ramos gaat de stem van het hoofdpersonage inspreken.", Door onze entertainmentredactie ,2024-01-25T19:11:19+01:00, Films & Series ,"Jennifer Lopez is als producent betrokken bij een filmversie van de animatieserie Bob the Builder, in Nederland beter bekend als Bob de Bouwer. Acteur en zanger Anthony Ramos gaat de stem van het hoofdpersonage inspreken. In de film Bob the Builder reist Bob af naar Puerto Rico, waar hij een grote klus heeft. Daar krijgt hij te maken met kwesties die typerend zijn voor dat land en leert hij meer over wat het betekent om te bouwen. Ook maakt Bob kennis met de rijke Puerto Ricaanse cultuur. Volgens Ramos zit er ""een belangrijke boodschap"" in het verhaal van Bob the Builder. ""Een film over vrienden die samenwerken, een prachtig huis dat ze delen en hoe liefde kan helpen elk obstakel te overwinnen"", zegt hij tegen Variety. ""Kunnen wij het maken? Nou en of!"" Bob the Builder is van oorsprong een Britse geanimeerde kinderserie die in 1999 voor het eerst te zien was. De serie is nog niet eerder verfilmd. ","Films & Series, Jennifer Lopez, Media En Cultuur, Bob De Bouwer, Nederland, Anthony Ramos"
242,Vitesse gaat als hekkensluiter winterstop in na afgang tegen Almere City ,Almere City heeft zondag de degradatiekraker tegen Vitesse overtuigend met 5-0 gewonnen. Door de forse nederlaag sluiten de Arnhemmers de eerste seizoenshelft af als hekkensluiter van de Eredivisie., Door onze sportredactie ,2023-12-17T14:07:46+01:00, Voetbal ,"Almere City heeft zondag de degradatiekraker tegen Vitesse overtuigend met 5-0 gewonnen. Door de forse nederlaag sluiten de Arnhemmers de eerste seizoenshelft af als hekkensluiter van de Eredivisie. Almere City en Vitesse waren in de beginfase aan elkaar gewaagd met kansen over en weer. Almere-aanvaller Yoann Cathline brak in de 28e minuut de ban door naar binnen te dribbelen en de bal in de verre hoek te plaatsen. Vitesse-doelman Eloy Room verkeek zich op het schot. Op slag van rust verdubbelde Yann Kitala de voorsprong door weifelend optreden van de Vitesse-verdediging af te straffen. Vlak voor tijd incasseerde Vitesse nog eens drie goals. Joey Jacobs werkte een vrije trap van Peer Koopmeiners binnen, Álvaro Peña scoorde met een fraai afstandsschot en Thomas Robinet benutte een strafschop. Door de nederlaag zakt Vitesse naar de laatste plek in de Eredivisie. Nummer zeventien FC Volendam heeft ook elf punten, maar staat op basis van doelsaldo (-22 om -25) boven de Arnhemmers. Vitesse evenaart door de blamage het negatieve clubrecord van achttien Eredivisie-nederlagen in een kalenderjaar, na achttien keer verlies in 2006 en 2010. Het was bovendien de grootste nederlaag tegen een promovendus ooit. Tot vandaag verloor Vitesse nooit met meer dan drie goals verschil. Almere City klimt door de overwinning van de zestiende naar de veertiende plek. De ploeg van trainer Alex Pastoor sluit donderdag het kalenderjaar 2023 af met de bekerwedstrijd tegen Katwijk. Vitesse speelt op dezelfde dag het bekerduel met sc Heerenveen. ","Voetbal, Vitesse, Eredivisie, Almere City"
243,2 Chainz naar het ziekenhuis gebracht na auto-ongeluk ,2 Chainz is zaterdag met spoed naar het ziekenhuis gebracht nadat hij in zijn auto werd aangereden door een andere auto. De rapper deelt beelden vanuit de ambulance op Instagram., Door onze entertainmentredactie ,2023-12-09T17:33:57+01:00, Achterklap ,"2 Chainz is zaterdag met spoed naar het ziekenhuis gebracht nadat hij in zijn auto werd aangereden door een andere auto. De rapper deelt beelden vanuit de ambulance op Instagram. 2 Chainz, wiens echte naam Tauheed Epps is, zou meerdere verwondingen hebben opgelopen. Op dit moment ligt hij in Miami ""in stabiele toestand"" in het ziekenhuis, meldt TMZ. De 45-jarige rapper had volgens Amerikaanse media net de weg verlaten, toen hij van achter werd geraakt door een Tesla. De politie vermoedt dat de bestuurder van de Tesla onder invloed was. De beelden die de Amerikaanse rapper op sociale media deelt, laten zien dat zijn auto flinke schade heeft opgelopen. 2 Chainz werd bekend als de helft van het hiphopduo Playaz Circle. De rapper brak in 2012 solo door met zijn debuutalbum Based on a T.R.U. Story in 2012. ","Achterklap, 2 Chainz"
244,Astronomen zien mislukte ster die zo klein is dat hij niet hoort te bestaan ,"Sterrenkundigen hebben met de James Webb-telescoop de kleinste bruine dwerg tot nu toe gevonden. De ster is maar drie tot vier keer zo zwaar als Jupiter, de zwaarste planeet van ons zonnestelsel. Dat is eigenlijk onmogelijk klein voor een ster.", Door Robbert van der Linde ,2023-12-14T20:17:45+01:00, Wetenschap ,"Sterrenkundigen hebben met de James Webb-telescoop de kleinste bruine dwerg tot nu toe gevonden. De ster is maar drie tot vier keer zo zwaar als Jupiter, de zwaarste planeet van ons zonnestelsel. Dat is eigenlijk onmogelijk klein voor een ster. Bruine dwergen worden ook wel mislukte sterren genoemd. Ze vormen zich op dezelfde manier als normale sterren, maar blijven relatief klein. Ze worden niet heet en groot genoeg om tot kernfusie te komen. Dat proces hebben sterren nodig om zichzelf in stand te houden. Sterrenkundigen zoeken al langer naar de kleinste objecten die zich als een ster gedragen. De bruine dwerg die ze nu hebben gevonden, is de kleinste die ooit is ontdekt. Hij is drie tot vier keer zo zwaar als Jupiter. Ter vergelijking: onze zon is ongeveer duizend keer zo zwaar als Jupiter. De bruine dwerg is zo klein, dat hij zichzelf eigenlijk niet in stand zou moeten kunnen houden. De ster bevindt zich in in het sterrenbeeld Perseus, op zo'n duizend lichtjaar afstand van de aarde. In dat gebied vormen zich veel sterren. Het gebied is relatief jong, 'slechts' vijf miljoen jaar oud. Daardoor zijn de sterren die zich er vormen nog jonger. Door de ontdekking van de piepkleine bruine dwerg moeten sterrenkundigen opnieuw vaststellen hoe sterren zich precies vormen. ""Onze huidige modellen kunnen goed uitleggen hoe grote sterren ontstaan"", zegt hoofdonderzoeker Catarina Alves de Oliveira van het Europese ruimteagentschap ESA. ""Maar deze ontdekking roept de vraag op hoe dat proces verloopt bij zulke kleine objecten."" De piepkleine bruine dwerg zweeft als het ware ""in zijn eentje"" door het heelal, zeggen de wetenschappers. Hij bevindt zich niet in de buurt van planeten en andere sterren. Dat maakt het makkelijker om hem te bestuderen, wat de wetenschappers de komende tijd gaan doen. ","Wetenschap, Heelal En Ruimtevaart, Jupiter"
245,Zo hou je de kerstkilo's binnen de perken ,"December is de maand waarin je misschien net iets meer suiker, vet en alcohol binnenkrijgt dan anders. Je sport minder, gaat van het ene etentje naar het andere en voor je het weet ben je een paar kilo aangekomen. Hoe blijf je deze Kerst op gewicht?", Door Hannah König ,2022-12-22T21:33:52+01:00, Eten en drinken ,"December is de maand waarin je misschien net iets meer suiker, vet en alcohol binnenkrijgt dan anders. Je sport minder, gaat van het ene etentje naar het andere en voor je het weet ben je een paar kilo aangekomen. Hoe blijf je deze Kerst op gewicht? Verleidingen zijn er nu overal, zegt diëtist Berdien van Wezel: ""Etalages vol lekkere taartjes, de geur van gegrild vlees als je boodschappen doet en dan loop je ook nog langs een oliebollenkraam; je moet sterk in je schoenen staan om deze maand niet meer te eten dan je normaal doet."" Mensen zijn bang voor kerstkilo's, maar bestaan die eigenlijk wel? Kun je in twee dagen kilo's aankomen? Volgens Van Wezel eten Nederlanders met Kerst niet per se ongezond: ""We eten graag een stuk zalm, kalkoen of kip met verse groenten. Het gaat mis met de portiegrootte"", weet ze. ""Je eet al snel meer, omdat er meer keuze is. Daarbij drink je vaak ook nog wat extra glazen alcohol. Dit alles bij elkaar kan ervoor zorgen dat je na Tweede Kerstdag een paar kilo zwaarder bent."" Maar dat is een momentopname, benadrukt online voedingscoach en schrijver Jonathan Klaassen: ""Het getal op de weegschaal zal iets stijgen als je twee dagen gaat bunkeren. Maar of je gezond eet of afvalt, wordt niet bepaald door twee dagen. Hoe je rest van het jaar met eten bezig bent, dáár gaat het om. Overtollig gewicht ontstaat door structureel te grote porties eten in combinatie met te veel snoepen, snaaien of ander ongepland eten."" Hoewel de verleidingen in december vaker op je pad komen, kun je je ertegen wapenen, zegt Van Wezel: ""Maak een boodschappenlijstje als je naar de supermarkt gaat of bestel je kerstboodschappen online. Zo voorkom je dat je dingen meeneemt die je niet van plan was te gaan eten. Ga zeker niet met een lege maag kerstboodschappen doen: dat wordt snaaien en te veel kopen."" Klaassen: ""Als je 's avonds een uitgebreid kerstdiner hebt, zorg dan voor een licht ontbijt en een gezonde lunch. Het helpt hierbij om je aan een eetplanning te houden, zo verklein je de kans dat je iets anders gaat eten. Of je gezond eet, wordt bepaald door het geheel van eetkeuzes, niet door één etentje. Ook helpt het om een keuken zonder verleidingen te creëren: zet snoeppotten en koektrommels uit het zicht."" Van Wezel hoort in haar praktijk vaak dat sporten er deze maand bij inschiet: ""Het is te koud, te nat, de golfbaan is te drassig en het is al snel te donker om te gaan hardlopen. Ik adviseer juist ook in deze maand wel te blijven bewegen. Ga lekker wandelen na het ontbijt. Juist in de kerstvakantie is buiten wandelen uitermate geschikt om met de hele familie te doen."" ""De meest gemaakte fout tijdens de kerstdagen is denken dat genieten gelijkstaat aan zoveel mogelijk eten en drinken"", zegt Klaassen. ""Iedereen die te veel eet of drinkt, voelt zich erna slecht, moe, opgeblazen en soms zelfs schuldig. Genieten betekent langzaam en met aandacht eten, oftewel: mindful. Je geniet dan meer en je lichaam vertelt je eerder dat het genoeg is."" Hoe stop je met gedachteloos eten? Klaassen: ""Een goede tool om met verleidingen om te gaan, is jezelf de vraag stellen: word ik er gelukkig van? Is dit écht de moeite waard? Eet het in gedachten op en stel je voor hoe het smaakt. Is het écht de moeite waard, neem het gerust. Ga je er niet veel plezier aan beleven, laat het dan zitten."" ""Als het je lukt bewuste keuzes te maken en mindfuller te eten, kun je uiteindelijk meer genieten"", "", besluit Klaassen. ","Eten, Drinken, Slimmer Leven"
246,Het Formule 1-seizoen in statistieken: Was Pérez echt zo slecht? ,Wie scoorde slecht ten opzichte van zijn teamgenoot? Wie was beter in kwalificaties? En hoeveel kilometer legde Max Verstappen in leidende positie af? Het Formule 1-seizoen zit erop. NU.nl zet de statistieken van 2023 op een rij., Door Joost Nederpelt ,2023-11-30T14:09:18+01:00, Formule 1 ,"Wie scoorde slecht ten opzichte van zijn teamgenoot? Wie was beter in kwalificaties? En hoeveel kilometer legde Max Verstappen in leidende positie af? Het Formule 1-seizoen zit erop. NU.nl zet de statistieken van 2023 op een rij. Dat drievoudig wereldkampioen Verstappen een hoofdrol speelt in de statistieken is geen verrassing. De Nederlander is een veelvraat met zijn 19 overwinningen en 21 podiumplaatsen. Zijn teamgenoot Sergio Pérez staat duidelijk in zijn schaduw. Maar er zijn meer teams waarbij de verhoudingen scheef zijn. Die scheve verhoudingen worden nog beter zichtbaar bij de puntenverdeling binnen een team. Bij Ferrari deden de coureurs het min of meer even goed, net als bij Alpine. De toch best ervaren Pérez en Lance Stroll komen hier niet goed uit, net als rookie Logan Sargeant. Het is bekend dat Red Bull met alleen de 575 punten van Verstappen ook het teamkampioenschap had gewonnen, maar met de punten van Pérez erbij is de dominantie van Red Bull helemaal indrukwekkend. Door het seizoen heen is de opmars van McLaren goed te zien, net als de afbuigende lijn van Aston Martin. De kwalificatie is hét meetmoment als je wil kijken welke teamgenoot het beter doet qua pure snelheid. Opnieuw zijn het Pérez, Sargeant en Stroll die matig presteerden. Yuki Tsunoda was zijn drie teamgenoten, Nyck de Vries, Daniel Ricciardo en Liam Lawson, de baas. Dit is ook de statistiek waarbij Charles Leclerc wat afstand neemt van zijn Ferrari-teamgenoot Carlos Sainz. Verstappens dominantie in de kwalificatie was lang niet zo groot als in de races, maar alsnog heeft de Nederlander het beste gemiddelde. Leclerc was ook goed over één ronde, maar had de pech dat het tempo op zondagen inkakte bij Ferrari. Pérez' matige seizoen springt er ook hier uit. De Mexicaan kwalificeerde zich met de snelste auto van het veld gemiddeld als negende. Net als bij de 'echte' kwalificatie was er best wat variatie in de kwalificatie voor de sprintrace. Verstappen won er wel vier van de zes, maar het voordeel dat hij had in de hoofdraces ontbrak in de sprints een beetje. Hij pakte 'slechts' de helft van de poles. Verstappen had in de slotrace in Abu Dhabi het doel minimaal 1.000 ronden aan de leiding te hebben gereden in 2023. Dat lukte, met een marge van 3. Ook op dit gebied is de Nederlander een veelvraat. Pérez mocht nog 146 ronden vooraan rijden. De andere teams kwamen er slecht vanaf. Hier tellen alleen de ronden in de hoofdraces. Met 1.325 afgelegde ronden was Verstappen ook de enige coureur die alle beschikbare ronden in hoofdraces heeft gereden. Het uitblijven van grote crashes en desastreuze technische problemen legde het fundament onder het recordjaar van de Nederlander. Ervaren rotten als Lewis Hamilton en Fernando Alonso komen hier ook goed uit. Verstappen kwam tot 6.700 kilometer. Op de kaart zie je een ronde door Europa met die afstand. De Red Bull-coureur legde die afstand af in 36 uur en 2 minuten. Deze route duurt volgens Google Maps 67 uur. Tijdens maar liefst 4.914 van die 6.700 kilometer lag Verstappen aan de leiding. ","Formule 1, Max Verstappen, Nu.nl, Pérez"
247,Spaarchallenges op TikTok: kun je er echt rijk mee worden? ,"Meer geld in 2024, wie wil dat nou niet? Omdat er een hoop spaarchallenges rondgaan op TikTok, legde NU.nl vier daarvan voor aan Karin Radstaak van het Nibud. Want hoe haalbaar zijn ze eigenlijk?", Door Sarah Sitanala ,2024-01-14T05:08:35+01:00, Slimmer leven ,"Meer geld in 2024, wie wil dat nou niet? Omdat er een hoop spaarchallenges rondgaan op TikTok, legde NU.nl vier daarvan voor aan Karin Radstaak van het Nibud. Want hoe haalbaar zijn ze eigenlijk? De 100 enveloppen-challenge Wat is het? Je nummert honderd verschillende enveloppen. Iedere envelop krijgt een eigen cijfer, van 1 tot en met 100, daarna hussel je ze door elkaar en stop je ze in een bak. Vervolgens trek je iedere dag een envelop en stop je het erop geschreven geld erin. Pak je bijvoorbeeld nummer 53, dan stop je er 53 euro in. Is het haalbaar? ""Nee"", denkt Radstaak. ""Stel dat je op een dag 83 euro in de envelop moet stoppen en dat niet hebt liggen. Wat dan? Het kan misschien leuk zijn als je zoveel geld hebt om iedere dag opzij te zetten, maar het kan heel demotiverend werken als dat niet het geval is."" ""Het kan zomaar zijn dat je een maand lang alleen maar bedragen boven de 60 euro trekt. Dat komt dan neer op een gigantisch bedrag. En niet iedereen kan dat missen. Risico daarvan is dat je sneller teleurgesteld raakt en eerder opgeeft."" Daarbij is het misschien wat onpraktisch om met spaarvarkens en losse euro's in de weer te gaan, denkt economieredacteur Thijs Rösken van NU.nl. ""Je kunt ook gewoon online sparen en wekelijkse en maandelijkse overboekingen inplannen."" Oordeel: Niet haalbaar De 52 weken-spaarchallenge Wat is het? Het lijkt een makkelijke manier om geld te sparen. Via deze weg leg je de eerste week 1 euro apart, de tweede week 2 euro en ga zo door. In week 52 leg je tot slot 52 euro in en heb je in totaal 1.378 euro bij elkaar gespaard. Is het haalbaar? ""Deze challenge lijkt me zeker de eerste helft van het jaar goed vol te houden"", zegt Radstaak. ""Maar hoe verder je komt, hoe lastiger het kan worden. En helemaal in de vaak dure decembermaand is het verschil erg groot met wat je aan het begin van het jaar spaart."" Ook hier ligt het er dus aan hoeveel geld je per week kunt missen. Maar als je (nog) helemaal niet spaart, kan het volgens Radstaak een goede manier zijn om ermee te beginnen. ""Het is makkelijk en te overzien. En je kunt anticiperen op de bedragen die je per dag apart moet leggen."" Oordeel: haalbaar. No spend january Wat is het? Nog een tiktoktrend is no spend january. Januari is al bijna voorbij, maar je kunt hier natuurlijk iedere maand mee beginnen. Het idee is dat je een hele maand geen overbodige uitgaven doet. Dus geen koffie buiten de deur, maar gewoon thuis. En niet uit eten, maar zelf koken. Is het haalbaar? Over deze vorm van sparen is Radstaak iets enthousiaster. ""Op deze manier krijg je in ieder geval een goed beeld van hoeveel geld je per maand kwijt bent aan bijvoorbeeld koffie onderweg. Bij het Nibud adviseren wij daarom ook altijd voordat je begint met sparen een goed inzicht te krijgen in je uitgavenpatroon. Vraag is wel wat je daarna met dat geld doet. Het liefst zet je het natuurlijk meteen op je spaarrekening."" Oordeel: haalbaar. De 10 weken-challenge Wat is het? Voelt een jaar lang sparen voor jou als té lang, kan dit een goede optie zijn. Met deze challenge kun je in tien weken 800 euro sparen. Je begint met 50 euro in de eerste week, 75 euro in de tweede week en 100 euro in de derde week. Dan begin je opnieuw met 50 euro. Daarna verhoog je nog een keer tot 100. Tot je in week 10 afsluit met 125 euro. En zie daar: je bent 800 euro rijker. Is het haalbaar? ""Dit zijn hoge bedragen"", vindt Radstaak. ""Hier speelt wel mee dat je op korte termijn al resultaat ziet. Dat kan motiveren. Maar je moet het wel kunnen missen."" Zij ziet vooral een voordeel als deze challenge dient als een opstapje naar meer gestructureerd sparen op lange termijn. Oordeel: (zo goed als) niet haalbaar. Radstaak vindt dat veel van deze challenges vooral gericht zijn op de korte termijn. Terwijl het juist belangrijk is te leren hoe handig het kan zijn om altijd geld achter de hand te hebben voor onverwachte uitgaven, benadrukt ze. Bij het Nibud adviseren ze daarom meteen als je salaris binnenkomt, daar 10 procent van apart te zetten. Op die manier hoef je er niet meer aan te denken en kun je er niet meer of moeilijker bij. Dat denkt ook Rösken: ""Door een spaaroverboeking automatisch in te stellen heb je weinig discipline nodig om te sparen. En als je bij een meevaller of loonsverhoging direct dat bedrag verhoogt, ga je dat geld ook niet missen bij je maandelijkse uitgaven."" Radstaak waarschuwt er nog voor dat deze uitdagingen juist ook averechts kunnen werken, omdat ze niet vol te houden zijn. Toch denkt ze wel dat deze uitdagingen een manier kunnen zijn om te kijken welke vorm van sparen bij jou past. ","Slimmer Leven, Karin Radstaak"
248,Recensieoverzicht musical De Hospita: 'Ontknoping laat te lang op zich wachten' ,"Het jubileumjaar van Simone Kleinsma wordt gevierd met de eerste speciaal voor haar geschreven musical: De Hospita. De zang van de ervaren Kleinsma wordt geprezen, maar de ontknoping laat lang op zich wachten. NU.nl zet de recensies op een rij.", Door onze entertainmentredactie ,2023-12-06T11:19:15+01:00, Boek & Cultuur ,"Het jubileumjaar van Simone Kleinsma wordt gevierd met de eerste speciaal voor haar geschreven musical: De Hospita. De zang van de ervaren Kleinsma wordt geprezen, maar de ontknoping laat lang op zich wachten. NU.nl zet de recensies op een rij. ""Madeleine Coutard (Simone Kleinsma) is al jaren geleden gestopt met optreden. Maar waaróm zij dat besluit genomen heeft, lijkt vanaf aanvang de belangrijkste vraag die beantwoord moet worden in de musical De Hospita. Coutard, inmiddels voorbij de pensioengerechtigde leeftijd, mijmert nog hele dagen over vroeger, samen met haar oude kostuumontwerper en huisgenoot Kimono (Paul Groot)."" ""Spijt hebben over verkeerde keuzes in het verleden is zinloos, zo luidt het onwrikbare mantra van Madeleine. Maar wanneer geldproblemen het tweetal dwingen een aantal studenten in huis te nemen, lijken de jonge idealen en woede over de huidige wereld een oud vuur in Coutard wakker te kussen."" ""Het enorme podium dat De Hospita aan Kleinsma biedt, laat relatief weinig ruimte aan de andere personages in de voorstelling. Paul Groot geeft de humor van zijn rol als oude theatergay meer lichtheid, al blijft zijn intrigerende Kimono vooral een bijpersonage. Dat geldt ook voor de andere nieuwe bewoners van het huis. Iedereen krijgt een momentje om te shinen. Maar die dialogen of (weinige) dansjes zijn vooral opmaten voor het volgende mijmernummer van Coutard."" Lees hier de volledige recensie ""Het kan ook eind 2023 nog: een musical met de allure van een revue op de planken brengen die niet hopeloos gedateerd is. Het samenspel tussen Simone Kleinsma en Paul Groot in De Hospita is een genot om te zien, de heerlijke komedieteksten van Dick van den Heuvel hadden niet scherper gekund. Korter, dat wel. En dat geldt voor de hele productie."" ""Vocaal gaat Kleinsma niet vervelen, maar de meeste liedjes lijken wel heel erg op elkaar. Daardoor wordt het stuk met name na de pauze wel erg langdradig. De probleemstelling is duidelijk en de ontknoping laat te lang op zich wachten."" Lees hier de volledige recensie ""De toon is licht, er zijn regelmatig komische oneliners, de ene geestiger dan de andere maar altijd goed getimed door Kleinsma die zich in alle disciplines - zang, dans en spel - opnieuw bewijst als de top allround musicalvakvrouw."" ""En toch, de voorstelling komt heel traag op gang, mede door de vele liedjes en verschillende verhaallijntjes. Te lang hou je het gevoel: wanneer begint het nu echt? De musical als geheel laat ook weinig zien wat we niet al eerder zagen. Op de originele genderneutrale kostuums (Cocky van Huijkelom) en dito moves van het ensemble na, in sommige non-binair-ogende shownummers."" Lees hier de volledige recensie ","Boek & Cultuur, Musicals, Paul Groot, Simone Kleinsma, Recensieoverzicht"
249,Bassie en Adriaan-documentaire in januari op televisie ,De Bassie en Adriaan-documentaire Een Schat aan Herinneringen wordt op 7 januari uitgezonden door de AVROTROS. De film over de clown en de acrobaat trok de afgelopen weken 8.000 bezoekers in de bioscoop., Door onze entertainmentredactie ,2023-12-17T12:57:51+01:00, Media ,"De Bassie en Adriaan-documentaire Een Schat aan Herinneringen wordt op 7 januari uitgezonden door de AVROTROS. De film over de clown en de acrobaat trok de afgelopen weken 8.000 bezoekers in de bioscoop. Bas (88) en Aad (81) van Toor hebben uit hun eigen archief materiaal voor de documentaire geselecteerd. De film blikt terug op de lange carrière van de broers. Zo belicht de documentaire het succes dat zij kenden als het duo Bassie & Adriaan. Er zijn ook beelden te zien van hun tijd als The Crocksons, het acrobatenduo waarmee zij in de jaren vijftig en zestig over de hele wereld reisden. Daarnaast vertellen prominente personen uit de cultuurwereld over het belang van het werk van Bas en Aad van Toor. Onder anderen Paul de Leeuw en Gert Verhulst hebben meegewerkt aan de documentaire. De film was de afgelopen twee weken al te zien bij Pathé. Er kwamen 8.000 bezoekers op af. ""Een zeer goed resultaat voor een documentaire"", volgens een woordvoerder van de bioscoopketen. ""Zeker met een beperkte release van twee weken."" ","Media, Bassie En Adriaan, Bas Van Toor, Avrotros, Cultuur"
250,Scheikundigen leggen per ongeluk de kleinste en strakste knoop ooit ,"Een team van Canadese en Chinese scheikundigen heeft de kleinste knoop ooit gelegd. De knoop ontstond per ongeluk, toen de wetenschappers bezig waren atomen op volgorde te leggen, schrijft New Scientist.", Door Robbert van der Linde ,2024-01-23T12:29:13+01:00, Wetenschap ,"Een team van Canadese en Chinese scheikundigen heeft de kleinste knoop ooit gelegd. De knoop ontstond per ongeluk, toen de wetenschappers bezig waren atomen op volgorde te leggen, schrijft New Scientist. De knoop bestaat uit een reeks van 54 atomen. Atomen zijn zeer kleine deeltjes en vormen de bouwstenen waaruit alles bestaat. Ze zijn gelegd in de vorm van een klavertjedrie, ook wel een klaverbladknoop genoemd. Het bijzondere aan de knoop is dat hij eigenlijk zichzelf gevormd heeft, schrijven de wetenschappers in het wetenschappelijke tijdschrift Nature. De scheikundigen legden de reeks atomen wel op volgorde, maar de atomen hechtten zich vanzelf aan elkaar. ""We snappen eigenlijk nog steeds niet hoe dit gebeurd is, want het is allemaal behoorlijk ingewikkeld"", zegt hoofdonderzoeker Richard Puddephatt tegen New Scientist. ""Maar deze knoop is een belangrijke stap in het onderzoek naar het herstellen van structuren."" Wetenschappers zijn tot steeds kleiner niveau in staat om atomen te onderzoeken en herschikken. Dat kan helpen in het opnieuw opbouwen van moleculen, die uit atomen bestaan. En dat kan bijdragen aan bijvoorbeeld het herstellen van beschadigingen aan voorwerpen of zelfs een levend lichaam. De knoop wordt officieel opgenomen in Guinness World Records als ""de kleinste en strakste knoop ooit"". Het vorige record stond op naam van Chinese wetenschappers, die in 2020 een reeks van 69 atomen in een knoop wisten te leggen. ","Wetenschap, Opmerkelijk, Scheikundigen"
251,Deze ploegen kan Ajax treffen in kwartfinales Champions League Vrouwen ,Ajax Vrouwen heeft zich dinsdag als de nummer twee van groep C geplaatst voor de kwartfinales van de Champions League. Daardoor nemen de Amsterdammers het op tegen de koploper van een van de andere drie poules. Welke clubs kan Ajax treffen?, Door Lieve Wils ,2024-01-30T22:54:36+01:00, Voetbal ,"Ajax Vrouwen heeft zich dinsdag als de nummer twee van groep C geplaatst voor de kwartfinales van de Champions League. Daardoor nemen de Amsterdammers het op tegen de koploper van een van de andere drie poules. Welke clubs kan Ajax treffen? Voor Ajax is het behalen van de kwartfinales een historische prestatie. Nooit eerder voegde een Nederlandse club zich - in de huidige vorm van het toernooi - bij de laatste acht. Het prestigieuze toernooi heeft sinds het seizoen 2021/2022 een groepsfase met zestien teams, gevolgd door een knock-outfase. De Amsterdammers evenaren de prestatie van SV Saestum uit 2006. De club uit Zeist haalde achttien jaar geleden de kwartfinales van de UEFA Women's Cup, de voorloper van de Women's Champions League. De loting voor de kwartfinales van de Champions League staat dinsdag 6 februari op het programma. Ajax hoort dan om 13.00 uur op het UEFA-kantoor in Nyon aan welke ploeg het wordt gekoppeld. De heenwedstrijden worden op 19 en 20 maart gespeeld. De returns worden een week later (27 en 28 maart) afgewerkt. De halve finales worden op 20, 21, 27 en 28 april gespeeld. De finale vindt op 25 mei plaats in stadion San Mamés in het Spaanse Bilbao. FC Barcelona ging er in 2023 met de zege vandoor, nadat het in de finale in Eindhoven met 3-2 van VfL Wolfsburg had gewonnen. ","Voetbal, Ajax Vrouwen, Champions League Vrouwen"
252,Met deze tips haal je het einde van de maand én vul je je spaarrekening ,"Voor mensen met een gat in hun hand, voor wie de maand altijd net te lang duurt en voor diegenen die door de duurdere boodschappen moeilijker rondkomen: voor hen vroeg NU.nl aan twee experts hoe je toch een spaarpotje kunt opbouwen.", Door Sarah Sitanala ,2023-09-04T05:17:34+02:00, Slimmer leven ,"Voor mensen met een gat in hun hand, voor wie de maand altijd net te lang duurt en voor diegenen die door de duurdere boodschappen moeilijker rondkomen: voor hen vroeg NU.nl aan twee experts hoe je toch een spaarpotje kunt opbouwen. Een derde van de huishoudens kan niet of moeilijk rondkomen, zegt Karin Radstaak, woordvoerder bij het Nibud. ""Veel hangt samen met gedrag. Hoe ga je om met geld, waar geef je het aan uit en hoe zorg je ervoor dat je iets achter de hand hebt?"" Want dat is belangrijk, weet Radstaak. ""Stel dat je koelkast ineens kapotgaat of dat je even minder werk hebt, waardoor je minder verdient, dan kan een potje ervoor zorgen dat je niet meteen in de problemen komt."" Als je een regelmatig inkomen hebt, raadt ze aan op de dag dat het binnenkomt meteen een specifiek bedrag weg te zetten. ""Ga dus ook uit van een lager bedrag om de maand mee rond te komen."" Het Nibud adviseert zo'n 10 procent van je inkomen te sparen. ""Dat klinkt veel, en dat is het ook. Als dat echt niet lukt, mag het ook heus iets minder zijn. Maar we weten uit onderzoek dat je gemiddeld 10 procent van je jaarinkomen kwijt bent aan dingen in en om het huis die gerepareerd moeten worden."" Het allerbelangrijkste is een beter overzicht krijgen van waar je je geld aan uitgeeft, benadrukt budgetcoach Carolien Vos van Budgetbuddy. ""Heel vaak verdwijnt het geld zonder dat mensen doorhebben hoe dat precies is gebeurd. Ik hoor ze de dure boodschappen de schuld geven, maar het zit vooral in losse uitgaven."" Voor een beter totaalbeeld kan het helpen om je bankoverzichten tot aan drie maanden terug te bekijken. ""Ik zie vaak dat mensen schrikken als ze al die losse bedragen bij elkaar optellen."" Wil je meer geld apart zetten, dan moet je ergens op bezuinigen. Radstaak: ""Zijn er bijvoorbeeld abonnementen waar je niks meer mee doet of zit je vast een aan duur telefoonabonnement en kan dat best ietsje minder?"" Naast een beter overzicht kan het ook nuttig zijn om een jaarbegroting te maken, tipt Vos. ""Door niet alleen een week of een maand, maar een heel jaar vooruit te kijken, weet je beter wat er wanneer aan komt en schrik je bijvoorbeeld niet meer van de jaarlijkse gemeentebelasting."" Je spaarrekening opdelen in potjes kan Radstaak ook aanraden. ""Dat geeft je een duidelijk doel. Het kan helpen als je weet dat je spaart voor een nieuwe laptop of een vakantie. Helemaal omdat je daardoor goed kunt bijhouden hoever je bent."" Uiteindelijk gaat het volgens Vos om discipline. ""Ons gedrag en gewoontes zijn een blinde vlek"", zegt ze. ""Ik zie dat mensen vaak nog te optimistisch zijn en denken: o, dat kan er nog wel af. Of ze hebben de neiging bepaalde uitgaven goed te praten. Maar beter omgaan met geld is een kwestie van keuzes maken en bereid zijn je daaraan te houden."" Komt er in één keer een grote smak geld binnen, zoals je dertiende maand of vakantiegeld, dan kun je dat het beste meteen apart zetten, raadt Radstaak aan. ""Anders gaat het opgemerkt op aan andere dingen. En zo kun je in één keer een kleine buffer opbouwen."" Verder tipt ze de BufferBerekenaar van het Nibud. ""Daarmee kun je uitrekenen hoeveel geld je achter de hand zou moeten hebben. Schrik je van het hoge bedrag? Weet dan dat het bedrag alles is wat je nodig zou kunnen hebben in een jaar, maar niet altijd meteen zal uitgeven."" En als je geldproblemen hebt, hoef je je er niet voor te schamen. Radstaak: ""Zeker in dit soort tijden is dat nergens voor nodig. Het kan juist helpen om ook in je eigen omgeving om tips te vragen."" ","Slimmer Leven, Geld, Tips"
253,Hongarije heeft één voorwaarde voor toetreding Bulgarije tot Schengengebied ,"Hongarije wil Nederland volgen en Bulgarije toelaten tot het Schengengebied, maar heeft daarbij wel een harde voorwaarde gesteld. Het land moet de doorvoerbelasting op Russisch gas opheffen. Zo niet, dan maakt Hongarije gebruik van zijn vetorecht.", Door onze nieuwsredactie ,2023-12-16T14:02:33+01:00, Buitenland ,"Hongarije wil Nederland volgen en Bulgarije toelaten tot het Schengengebied, maar heeft daarbij wel een harde voorwaarde gesteld. Het land moet de doorvoerbelasting op Russisch gas opheffen. Zo niet, dan maakt Hongarije gebruik van zijn vetorecht. Dat meldt persbureau Reuters zaterdag op basis van een verklaring van het Hongaarse ministerie van Buitenlandse Zaken. Hongarije betaalt Bulgarije momenteel een belasting voor het importeren van Russisch gas en maakt nu gebruik van de mogelijke toetreding van Bulgarije om daarvan af te komen. Nederland stemde vrijdag in met de toetreding van Bulgarije tot het Schengengebied. Ons land behoorde lange tijd tot de weinige landen die zich daartegen verzetten, samen met onder meer Hongarije. Nederland blokkeerde de toetreding van Bulgarije omdat het vond dat het Oost-Europese land niet voldeed aan de voorwaarden. Dan ging het om bijvoorbeeld een goede grensbewaking, de staat van de democratische rechtsstaat en corruptiebestrijding. In een recent onderzoek onder leiding van de Europese Commissie zijn op dat gebied geen tekortkomingen naar voren gekomen. Naast op Hongarije zijn de ogen ook nog gericht op Oostenrijk. Dat land verzette zich ook tegen de toetreding van Bulgarije. Oostenrijk en Bulgarije gaan nog in gesprek om te kijken of de weerstand van Oostenrijk kan worden weggenomen. ","Buitenland, Oostenrijk, Europese Unie, Hongarije, Bulgarije, Schengen, Nederland"
254,IJshockeyers schrijven geschiedenis met monsterzege op OKT ,De Nederlandse ijshockeyers hebben zaterdag op het tweede olympisch kwalificatietoernooi (OKT) met een recordscore van Thailand gewonnen. De wedstrijd in Tilburg eindigde in 23-1 en dat is de grootste zege ooit voor Oranje., Door onze sportredactie ,2023-12-16T22:07:02+01:00, Sport Overig ,"De Nederlandse ijshockeyers hebben zaterdag op het tweede olympisch kwalificatietoernooi (OKT) met een recordscore van Thailand gewonnen. De wedstrijd in Tilburg eindigde in 23-1 en dat is de grootste zege ooit voor Oranje. Het record was 0-19 en dateerde van 1978. De Nederlandse mannen wonnen destijds in Las Palmas van Spanje. In het IJssportcentrum ging Oranje daar ruimschoots overheen, al leek het er aanvankelijk niet op dat het een record zou worden. Na de eerste twee van in totaal drie periodes leidde de ploeg van bondscoach Doug Mason met 13-1. In de eerste periode scoorde Nederland zes keer tegen het zwakke Thaise team en in de tweede periode was het zeven keer raak. De enige Thaise treffer was een hard schot van Papan Thanakroekkiat in de eerste periode. Daarop had de Nederlandse goalie Martijn Oosterwijk geen antwoord. Bij een stand van 13-1 werd wel al geïnformeerd wat de recordscore was. De score liep vervolgens snel op en toen Jonne de Bonth de 21-1 maakte, was duidelijk dat een nieuw record aanstaande was. Danny Stempher maakte twee goals en gaf zeven assists. De Bonth en Marvin Timmer scoorden ieder drie keer. Vrijdag won Nederland al met 8-2 van Georgië. Oranje moet eerste worden in deze poule met verder alleen nog Spanje als tegenstander om door te gaan naar het derde kwalificatietoernooi. Daarna volgt nog een beslissend OKT voor een ticket voor de Olympische Spelen van 2026 in Milaan. Maandag speelt Nederland tegen Spanje. ","Sport Overig, Ijshockey, Tilburg, Thailand, Oranje"
255,Nog een nadeel van klimaatverandering: minder lekker bier ,"Klimaatverandering heeft invloed op alle aspecten van ons leven. Zelfs de productie van bier kan erdoor worden benadeeld. Hop, de smaakmaker van bier, groeit namelijk minder goed bij hitte en droogte.", Door onze nieuwsredactie ,2023-10-10T22:31:54+02:00, Eten en drinken ,"Klimaatverandering heeft invloed op alle aspecten van ons leven. Zelfs de productie van bier kan erdoor worden benadeeld. Hop, de smaakmaker van bier, groeit namelijk minder goed bij hitte en droogte. Bier wordt gemaakt van gerst, hop, gist en water. De hop zorgt voor de - soms bittere - smaak. Die is afkomstig van de vrouwelijke bloemen van de plant. Die bloemen bevatten alfazuren. Die zorgen niet alleen voor de smaak, maar zorgen er ook voor dat bier minder snel bederft. Als het warmer en droger is, dan bevatten de bloemen minder alfazuren, waardoor het bier anders gaat smaken. Op basis van gegevens uit de periode 1971 tot 2018 en voorspellingen over het klimaat hebben Tsjechische wetenschappers van het Global Change Research Institute een voorspelling gedaan voor 2050. Uit hun onderzoek blijkt dat de hoeveelheid geoogste hop met 4 tot 18 procent zal dalen en de hoeveelheid alfazuren in de planten met zo'n 20 tot 31 procent. En dat betekent minder lekker bier. Er zijn inmiddels wel technieken ontwikkeld die de vermindering van de opbrengst moeten tegengaan. Zo wordt er rekening gehouden met de richting van de plant, waardoor hij niet in de volle zon staat. Ook zijn er strategieën ontwikkeld die ervoor moeten zorgen dat de grond meer water vasthoudt. Een andere manier van bemesten kan hier ook bij helpen. Er zijn ook duurdere oplossingen, zoals irrigatiesystemen aanleggen en middelen gebruiken die de groei van de plant remmen. De plantages kunnen ook worden verplaatst, naar plekken die door klimaatverandering beter geschikt zijn geworden. ","Eten En Drinken, Klimaat, Bieren, Hop"
256,"Zo pak je de lenteschoonmaak aan: 'Soda, zeep, azijn en een muziekje' ","We hebben deze winter ons best gedaan de warmte binnen te houden: ramen en deuren potdicht, kaars aan en cocoonen. En daar wordt ons huis vies en ongezond van. Nu schijnt de zon door de smerige ramen en is het tijd voor de lenteschoonmaak. Hoe ga je te werk?", Door Elise Vermeeren ,2023-03-26T05:03:03+02:00, Wonen ,"We hebben deze winter ons best gedaan de warmte binnen te houden: ramen en deuren potdicht, kaars aan en cocoonen. En daar wordt ons huis vies en ongezond van. Nu schijnt de zon door de smerige ramen en is het tijd voor de lenteschoonmaak. Hoe ga je te werk? Tranende ogen, hoesten, verstopte neuzen, vaak verkouden: ons binnenklimaat heeft invloed op onze gezondheid. De coronajaren hebben ons geleerd dat ventileren belangrijk is. Toch houden we 's winters graag de deuren en ramen dicht. Zeker met hogere energiekosten dan ooit tevoren. Dat kan zorgen voor te veel fijnstof, vocht en daardoor schimmels in huis. Die kunnen gezondheidsproblemen geven. Gooi dus alsjeblieft de ramen en deuren weer open nu de lente langzaam doorbreekt, zegt Michael Rutgers van het Longfonds. ""Al onthou je maar één regel, laat het dan deze zijn: ventileer na het koken, roken en stoken."" ""Dus de ramen of buitendeuren helemaal open, minstens een half uur. Met roken bedoelen we sigaretten, maar ook het branden van kaarsen. Ook voor mensen met gezonde longen is dat nodig om geen gezondheidsklachten te ontwikkelen."" Iets dat aanbakt in de oven, op hoog vuur wokken: de fijnstofmeter slaat er meteen van naar rood, weet Rutgers. Schoonmaakexpert Diet Groothuis schreef onlangs Het groene poetsboekje en bestormde daarmee meteen de bestsellerlijst. Een teken aan de wand dat we best graag aan de slag willen, denkt zij. Groothuis breekt een lans voor groene zeep, soda en schoonmaakazijn. Volgens haar maken deze drie klassiekers onze huizen fris zonder het milieu onnodig te belasten. En zonder gezondheidsklachten te veroorzaken of te verergeren, wat agressieve middelen als chloor wel doen. ""We wonen niet in ernstig vervuilde industriële panden, dus waarom zou je de agressiefste middelen gebruiken?"", stelt Groothuis. ""Ga in de supermarkt door je knieën en pak de soda, azijn en groene zeep erbij. De troep staat op ooghoogte."" ""Vergeet chloor. Dat ontsmet, maar maakt helemaal niet schoon. Bedenk dat elk schoonmaakmiddel eerst zijn werk moet doen en moet intrekken. Je bent niet sneller klaar door meteen het heftigste spul overal op te gooien."" En agressieve middelen hebben nog andere nadelen, zegt Rutgers van het Longfonds. Je denkt vaak met een plens bleek of ammoniak lekker te hebben gewerkt, maar dat kan meteen op je longen slaan. ""Het huis ruikt schoon, maar je kind met astma dat vervolgens thuiskomt kan er meteen een astma-aanval door krijgen. Agressieve middelen prikkelen de longen, al ruikt het voor jou misschien lekker fris."" Je huis is groot en er is veel te doen. Zo zakt de moed je in de schoenen bij een onderneming als de lenteschoonmaak, denkt Groothuis. ""Begin gewoon met de wc. Dat is een klein kamertje, je bent zo klaar. Maak een sopje van soda en maak alles grondig schoon: de onderkant van de pot, de kraantjes, de stortbak, onder de pot, de vloer, de lichtknopjes: alles."" ""Je doet dat vast al wekelijks, maar iedere keer als je doorspoelt vliegen er weer feces- en urineresten in het rond. Trek daarom door met de deksel erop. Als je aangekoekte aanslag in de pot hebt, gooi dan wat schoonmaakazijn in de pot en laat het een paar uur intrekken."" Stof prikkelt je longen. En in de winter hebben we onze soms goed geïsoleerde woningen dichtgehouden. Kussentjes, dekens en vloerbedekking zitten vol stof en je vindt ze niet in gezinnen waar astma voorkomt. Dat zijn 10 tot 12 procent van de kinderen, weet Rutgers. Je meubels, gordijnen en matrassen eens flink aanpakken is nu een goed idee. Maar het is ook een overweldigende klus, zegt Groothuis. Hang eerst je gordijnen buiten zodat ze kunnen opfrissen, of gooi ze in de wasmachine als je zeker weet dat ze niet gaan krimpen. Groothuis: ""Als ik mijn bed verschoon, gooi ik soda op het matras. Ik laat het intrekken en zuig het dan weer op met de stofzuiger. Zo raak je al een hoop viezigheid kwijt."" Begin met waar je je aan stoort; de ramen bijvoorbeeld. Groothuis: ""Die vieze ramen kijken je nu echt aan met de zon die steeds even binnen schijnt. Gebruik microvezeldoekjes of de ouderwetse zeem en spons en ga ze te lijf met schoonmaakazijn. Het is een klusje waar je direct moed van krijgt om door te gaan."" Ook een overzichtelijk klein klusje: de keukenkastjes of -laden. Pak er steeds maar één, tipt Groothuis. ""Haal alles eruit, gooi weg wat over datum is, sop ze goed met groene zeep en droog het ook weer af. Richt je kastje dan opnieuw in."" ""Ik schrijf de houdbaarheidsdatum op de verpakking en zet dat vooraan, zodat je geen eten hoeft weg te gooien. Met steeds een klein klusje hou je het leuk. Een heel weekend schoonmaken doe je toch niet. Je gaat het uitstellen of leidt jezelf af. Zet een poetsmuziekje op en je bent snel klaar."" ","Wonen, Nieuws, Nu.nl, Lenteschoonmaak"
257,Hotel uit filmklassieker The Shining wordt deels horrormuseum ,"Een deel van het Amerikaanse Stanley Hotel, dat wereldberoemd is geworden door Stephen Kings boek The Shining, wordt een horrormuseum. Dat hebben de staat Colorado en productiemaatschappij Blumhouse volgens The Hollywood Reporter afgesproken.", Door onze nieuwsredactie ,2024-01-28T09:44:28+01:00, Films & Series ,"Een deel van het Amerikaanse Stanley Hotel, dat wereldberoemd is geworden door Stephen Kings boek The Shining, wordt een horrormuseum. Dat hebben de staat Colorado en productiemaatschappij Blumhouse volgens The Hollywood Reporter afgesproken. Blumhouse gaat een semipermanente expositie voor het hotel in Colorado samenstellen. Daarin staat het genre horror centraal. De studio was de afgelopen jaren met Get Out, Halloween en Paranormal Activity zeer succesvol in het genre. Het boek The Shining uit 1977 gaat over een schrijver die in een afgelegen hotel langzaam doordraait. Het verhaal is nog beroemder geworden door de gelijknamige film van Stanley Kubrick uit 1981. Jack Nicholson speelt daarin in de hoofdrol. King deed inspiratie op toen hij in 1974 in het hotel in Estes Park verbleef. Kubrick draaide daar niet, maar modelleerde de set wel naar het Stanley Hotel. Het nieuwe museum zal in elk geval veel objecten uit de films van Blumhouse tentoonstellen. De staat Colorado hoopt dat het initiatief van de producent zich zal ontwikkelen tot een populaire trekpleister voor horrorfans. ","Films & Series, Media En Cultuur, Stanley Hotel, Colorado, Hollywood Reporter"
258,Satelliet met Nederlands tintje stuurt voor het eerst laserstraal naar de aarde ,"Een Nederlands onderdeel van een satelliet is erin geslaagd gegevens met een laserstraal naar de aarde te sturen. Voor Nederland is dat een primeur, zegt onderzoeksinstituut TNO, dat het ruimte-instrument heeft ontwikkeld.", Door onze nieuwsredactie ,2024-01-24T06:16:25+01:00, Tech ,"Een Nederlands onderdeel van een satelliet is erin geslaagd gegevens met een laserstraal naar de aarde te sturen. Voor Nederland is dat een primeur, zegt onderzoeksinstituut TNO, dat het ruimte-instrument heeft ontwikkeld. Laserstralen zijn sneller dan de radiofrequenties die nu worden gebruikt. Ook zijn ze veel moeilijker te onderscheppen en af te luisteren. De laserstralen zijn verstuurd met het Nederlandse apparaat SmallCAT. Dat zit ingebouwd in een Noorse satelliet die vorig jaar werd gelanceerd. Bij de test stuurde SmallCAT de laserstraal met gegevens naar een grondstation in de duinen bij Den Haag. Een andere straal ging naar een ontvanger op het Spaanse eiland Tenerife. Dat ging met een snelheid van 1 gigabit per seconde. ""Dit is een enorme uitdaging, omdat de satelliet op een hoogte van 500 kilometer overkomt met een snelheid van 28.000 kilometer per uur"", zegt TNO. Het is de bedoeling dat er in de toekomst veel lasersatellieten rond de aarde draaien voor zulke verbindingen. Zo werkt techbedrijf Amazon aan een satellietennetwerk onder de naam Project Kuiper. Ook legers zijn erin geïnteresseerd. Eind vorig jaar stuurde de Amerikaanse ruimtesonde Psyche een bericht via laser over een afstand van bijna 16 miljoen kilometer naar de aarde. ","Tech, Heelal En Ruimtevaart, Nederland, Tno"
259,Adele komt aankomende zomer voor concertreeks naar München ,Adele geeft komende zomer voor het eerst sinds 2016 weer concerten op het Europese vasteland. De Britse zangeres komt voor vier shows naar de Duitse stad München., Door onze entertainmentredactie ,2024-01-31T10:44:38+01:00, Muziek ,"Adele geeft komende zomer voor het eerst sinds 2016 weer concerten op het Europese vasteland. De Britse zangeres komt voor vier shows naar de Duitse stad München. Adele staat op 2, 3, 9 en 10 augustus in München Messe, maakt concertorganisator MOJO bekend. De optredens vinden plaats op een podium dat speciaal voor deze vier shows is gebouwd. Per avond kunnen 80.000 mensen de zaal in. Het gerucht over deze reeks ging al langer, al werd er over tien concerten gesproken. Op dit moment is Adele in Las Vegas voor haar concertreeks Weekends with Adele. Die duurt tot half juni. Om tickets te kopen, moeten fans zich registeren via de website van de zangeres. Deze registratie sluit op maandag 5 februari om 18.00 uur. Daarna krijgen fans een verkooplink waarmee ze op woensdag 7 februari kunnen proberen tickets te bemachtigen. Wat er dan nog over, gaat op 9 februari in de reguliere verkoop. Adele bracht in 2021 voor het laatst een album uit. Toen verscheen de plaat 30 met de hit Easy On Me. ","Muziek, Adele, Media En Cultuur, Stad München"
260,Tieners in de steentijd kauwden bijna tienduizend jaar geleden al kauwgom ,Jager-verzamelaars kauwden volgens Zweedse wetenschappers bijna tienduizend jaar geleden al 'kauwgom'. De gekauwde resten onthullen veel over hoe mensen in de steentijd aten en hun gebit onderhielden., Door Robbert van der Linde ,2024-01-24T13:37:21+01:00, Wetenschap ,"Jager-verzamelaars kauwden volgens Zweedse wetenschappers bijna tienduizend jaar geleden al 'kauwgom'. De gekauwde resten onthullen veel over hoe mensen in de steentijd aten en hun gebit onderhielden. De kauwgom bestaat uit pek van de schors van een berk. De stukken vertonen duidelijke tandafdrukken. De kauwgom werd waarschijnlijk als een soort lijm gebruikt waarmee werktuigen en wapens werden gemaakt. Archeologen vonden de gekauwde stukken dertig jaar geleden ten noorden van de Zweedse stad Göteborg. In de buurt werden ook skeletten gevonden. Die zijn zo'n 9.700 jaar oud. De tanden van sommige skeletten komen overeen met de afdrukken op de kauwgom. Zowel mannen als vrouwen kauwden op stukken schors, zegt hoofdonderzoeker Anders Götherström in Scientific Reports. Het gevonden DNA duidt erop dat vooral tieners erop kauwden. ""De mensen kunnen de schors ook gekauwd hebben omdat ze dat lekker vonden, of omdat ze dachten dat die geneeskundige krachten had"", stelt Götherström. Dankzij het DNA dat is achtergebleven op de kauwgom kunnen de wetenschappers veel leren over wat en hoe mensen in de late steentijd aten. Zo kwamen de wetenschappers erachter dat mensen toen onder meer hert, forel, eend, vos, appels en hazelnoten aten. De kauwgom toont ook aan dat mensen soms met gebitsproblemen worstelden. Zo had een tienermeisje ernstige tandvleesontsteking, getuige het aantal bacteriën op een stuk waar zij op gekauwd had. ","Wetenschap, Zweden, Geschiedenis"
261,Topschutter Kay Smits mist EK met handballers vanwege ontstoken hartspier ,Kay Smits moet het EK handbal in januari aan zich voorbij laten gaan. De topschutter van de Nederlandse ploeg heeft een ontstoken hartspier., Door onze sportredactie ,2023-12-16T20:35:26+01:00, Sport Overig ,"Kay Smits moet het EK handbal in januari aan zich voorbij laten gaan. De topschutter van de Nederlandse ploeg heeft een ontstoken hartspier. De ontstoken hartspier kwam bij onderzoek in het ziekenhuis aan het licht bij de 26-jarige Smits. De 77-voudig international is een van de blikvangers van de handbalploeg. Bij het WK dit jaar was hij met 44 doelpunten nog de topscorer van Oranje. ""Het is natuurlijk ongelooflijk balen dat ik niet kan spelen op het EK, maar tegelijkertijd ben ik blij en opgelucht dat de blessure aan het licht is gekomen"", zegt Smits. ""De komende weken moet ik rust nemen. Over het verdere herstel en de lengte daarvan is nog weinig te zeggen."" Het uitvallen van Smits betekent voor bondscoach Staffan Olsson de tweede tegenslag in aanloop naar het EK in Duitsland. De Zweed kan ook al niet beschikken over Smits' positiegenoot Tom Jansen, die in oktober zijn kruisband afscheurde. Smits, de enige Nederlandse man die de Champions League won, is ondanks zijn blessure van plan om naar het EK af te reizen. ""Ik hoop dat ik de jongens daar kan ondersteunen, ook al kom ik zelf niet in actie. Ik ben zeker van plan om ze te gaan bezoeken."" De Nederlandse handballers gaan volgend jaar pas voor de derde keer in de geschiedenis naar het EK. In 2020 eindige Nederland op de zeventiende plaats. Twee jaar later bereikte de ploeg de hoofdronde en sloot zij het toernooi als tiende af. Nederland is op het EK ingedeeld in een groep met Georgië, Bosnië en Herzegovina en Zweden. De beste twee landen plaatsen zich voor de hoofdfase. Het toernooi begint voor Nederland op 11 januari met een wedstrijd tegen Georgië. ","Sport Overig, Handballers, Handbal, Ek Handbal, Kay Smits"
262,Coronadashboard overheid wordt in april na bijna vier jaar uit de lucht gehaald ,"Het coronadashboard voegt volgens demissionair minister Ernst Kuipers (Volksgezondheid) weinig meer toe. Daarom wordt de site in april uit de lucht gehaald, schrijft Kuipers maandag in een brief aan de Tweede Kamer.", Door onze nieuwsredactie ,2023-12-18T15:36:53+01:00, Coronavirus ,"Het coronadashboard voegt volgens demissionair minister Ernst Kuipers (Volksgezondheid) weinig meer toe. Daarom wordt de site in april uit de lucht gehaald, schrijft Kuipers maandag in een brief aan de Tweede Kamer. Het coronadashboard werd in de loop van 2020 in gebruik genomen. Tijdens de pandemie werd dagelijks bijgehouden hoe het coronavirus rondging in Nederland. Inmiddels is corona volgens het demissionaire kabinet geen infectieziekte van de hoogste categorie meer. Ook zijn de bezoekersaantallen van het dashboard flink afgenomen. Kuipers vindt dat op de website van gezondheidsinstituut RIVM voldoende actuele informatie is te vinden over het virus. Bovendien wordt veel informatie die voorheen werd vermeld op het dashboard, niet meer bijgehouden. Sinds deze zomer hoeven laboratoria positieve coronatests bijvoorbeeld niet meer te melden aan gemeentelijke gezondheidsdiensten (GGD's). De bewindsman heeft ervoor gekozen om in het voorjaar te stoppen met het coronadashboard, omdat het seizoen waarin dit soort luchtwegvirussen veel voorkomen dan voorbij is. RIVM blijft wel informatie verzamelen over het virus. Kuipers blijft hierin investeren, schrijft hij. Het instituut meet bijvoorbeeld hoeveel virusdeeltjes voorkomen in het rioolwater. Vorige week werden de meeste virusdeeltjes in het rioolwater ooit gemeten, wat betekent dat het virus veel rondgaat. Ook in ziekenhuizen groeit het aantal patiënten dat besmet is met het coronavirus, hoewel de aantallen niet in de buurt komen van het niveau van tijdens de pandemie. Kuipers wil vanaf januari ook minder metingen laten doen in het rioolwater. ","Coronavirus, Gezondheid, Binnenland, Ernst Kuipers, Tweede Kamer"
263,Laatste deel Zeven Zussen-serie was bestverkochte boek in 2023 ,"Atlas, het laatste deel in de populaire Zeven Zussen-reeks, was in 2023 het bestverkocht boek in Nederland. NS Publieksprijs-winnaar De camino werd vorig jaar het vaakst uitgeleend in de bibliotheken.", Door Danja Koeleman ,2024-01-25T17:31:09+01:00, Boek & Cultuur ,"Atlas, het laatste deel in de populaire Zeven Zussen-reeks, was in 2023 het bestverkocht boek in Nederland. NS Publieksprijs-winnaar De camino werd vorig jaar het vaakst uitgeleend in de bibliotheken. Er werden in totaal 362.000 exemplaren verkocht van Atlas. 100.000 daarvan gingen over de toonbank op de dag dat het boek in mei 2023 verscheen. De laatste keer dat deze mijlpaal werd bereikt, was in 2007. Toen kwam het laatste deel van de Harry Potter-reeks uit: Harry Potter en de relieken van de dood. Lucinda Riley rondde voor haar overlijden in juni 2021 belangrijke passages van het achtste Zeven Zussen-boek af. Daarnaast maakte ze gedetailleerde aantekeningen over de plot. Het was haar uitdrukkelijke wens dat haar oudste zoon Harry Whittaker de serie na haar overlijden zou voltooien. De camino van Anya Niewierra werd vorig jaar 47.000 keer uitgeleend en voert daarmee de lijst van meest uitgeleende boeken aan. Niewierra bracht haar genomineerde literaire thriller al in 2021 uit. Het verhaal draait om de Limburgse Lotte, die samenwoont met Emil, een voormalige vluchteling uit Bosnië. Emil maakt onverwacht een einde aan zijn leven tijdens het lopen van de Camino, een bekende pelgrimstocht. De camino won eind vorig jaar de NS Publieksprijs. Het boek staat op de derde plek in de lijst met bestverkochte boeken (113.000 exemplaren). De tweede plek is voor Hoe overleef ik alles wat ik niemand vertel? van Francine Oomen met illustraties van Annet Schaap. Oomen schreef dit boek speciaal voor de doelgroep van twintigers en jonge dertigers die opgroeiden met de populaire Hoe overleef ik...-reeks. Er werden 139.000 exemplaren van het boek verkocht. In 2023 werden er ruim 43 miljoen boeken verkocht, een lichte stijging ten opzichte van 2022. Er werden in totaal 50,6 miljoen boeken uitgeleend. ","Boek & Cultuur, Boeken, Media, Cultuur, Zussen-serie, Nederland, Ns Publieksprijs-winnaar"
264,Rusland worstelt met prijsstijgingen en verhoogt rente naar 16 procent ,De Russische centrale bank heeft de rente verder verhoogd naar 16 procent. Dat is het hoogste niveau sinds april 2022., Door onze economieredactie ,2023-12-15T13:29:31+01:00, Economie ,"De Russische centrale bank heeft de rente verder verhoogd naar 16 procent. Dat is het hoogste niveau sinds april 2022. ""De huidige inflatiedruk blijft hoog"", zei de Russische centrale bank in een toelichting. ""De inflatie zal dit jaar naar verwachting dicht bij de bovengrens van 7 tot 7,5 procent liggen."" De prijzen voor consumenten stijgen in Rusland harder dan beleidsmakers willen. Dat komt onder meer door de forse uitgaven van het Kremlin voor de oorlog in Oekraïne. De rentestap van 1 procentpunt lag in lijn met de verwachting van economen. Het is de vijfde renteverhoging sinds afgelopen zomer, maar het zou de laatste renteverhoging kunnen zijn. De centrale bankiers streven naar een inflatie van rond de 4 procent in 2024. Om dat doel te bereiken, moeten de hogere leenkosten ""gedurende een lange periode gehandhaafd blijven"". ","Economie, Rusland, Buitenland"
265,"Arrestaties bij boerenprotesten in Frankrijk, ook in België weer acties ","De Franse politie heeft bij een groothandel bij Parijs zo'n vijftien protesterende boeren aangehouden. De minister van Binnenlandse Zaken had de groothandel, een van de grootste ter wereld, bestempeld als verboden gebied voor boeren. Ook in België zijn opnieuw protesten.", Door onze nieuwsredactie ,2024-01-31T14:11:38+01:00, Buitenland ,"De Franse politie heeft bij een groothandel bij Parijs zo'n vijftien protesterende boeren aangehouden. De minister van Binnenlandse Zaken had de groothandel, een van de grootste ter wereld, bestempeld als verboden gebied voor boeren. Ook in België zijn opnieuw protesten. In Frankrijk zijn al zeker twee weken protesten van boeren aan de gang. Woensdag zijn colonnes van tractoren de weg opgegaan bij Nantes, Lyon, Toulouse en Aix-en-Provence. Ook is er een nieuw konvooi onderweg naar Parijs. In totaal zijn volgens BFMTV verspreid over het hele land zo'n 122 acties gaande. Daaraan nemen ongeveer tienduizend mensen deel. Ook zijn er meer dan honderd blokkades opgeworpen, zei minister van Binnenlandse Zaken Gérald Darmanin. Naast Parijs hebben veel Franse boeren de groothandel Rungis in het vizier. Daar moet woensdag een groot konvooi van tractoren aankomen. Darmanin heeft boeren opgeroepen dat niet te doen en gezegd een eventuele blokkade niet toe te staan. Dagelijks rijden een een kleine 30.000 voertuigen het Rungis-terrein op en af. De groothandel is zo omvangrijk dat er ongeveer dertienduizend mensen werken. Ook in België houden de boerenprotesten aan. De snelweg E40 tussen Gent en Brugge wordt ter hoogte van Aalter geblokkeerd. In de haven van Antwerpen ligt het verkeer van en naar de Waaslandhaven zo goed als stil vanwege een geblokkeerd knooppunt. Daarnaast blokkeren boeren distributiecentra van supermarktketens. Het gaat om vestigingen van onder andere Colruyt, Delhaize en Lidl. Van lege schappen is vooralsnog geen sprake, schrijft Het Laatste Nieuws. Boeren in Frankrijk en België, maar ook in Duitsland protesteren tegen Europese wetgeving. Die zorgen volgens de boeren voor veel frustratie en (financiële) onzekerheid. ","Buitenland, België, Frankrijk, Boeren, Parijs"
266,Jullie zoektocht naar een woning: 'Denk dat ik maar ga emigreren' ,De prijzen van koopwoningen zijn in augustus voor de derde maand op rij gestegen en er worden ook fors minder hypotheken afgesloten. NUjij vroeg lezers naar hoe zij naar de huizenmarkt kijken en hoe de zoektocht naar een woning gaat., Door Harm Jelle Westra ,2023-09-23T10:20:55+02:00, Binnenland ,"De prijzen van koopwoningen zijn in augustus voor de derde maand op rij gestegen en er worden ook fors minder hypotheken afgesloten. NUjij vroeg lezers naar hoe zij naar de huizenmarkt kijken en hoe de zoektocht naar een woning gaat. Siem (21) kan geen hypotheek krijgen op basis van zijn salaris en moest daarom zijn ouders inschakelen. Maar zelfs met die hulp kon hij niet het huis kopen dat hij op het oog had. ""De vraagprijs voor het appartement in kwestie is 260.000 euro. Het appartement is uit de jaren zeventig, telt twee slaapkamers en is 78 vierkante meter. Een heerlijke woning. Maar mijn eventuele hypotheek heeft een maximum van ongeveer 135.000 euro. Dat is lang niet genoeg om het appartement te kunnen kopen.""Siem besluit voorlopig te wachten met kopen. ""Dit komt door het nieuwe kabinet dat gevormd moet worden. De huizenmarkt staat voor starters enorm onder druk en ik heb er vertrouwen in dat de nieuwe bestuurders van het land dit weer goed gaan maken."" Edward van Dijk (27) kocht in april een huis met zijn partner en was verbaasd hoe makkelijk dit ging. ""Het is ons gelukt om met een 32 uren- en 38 urencontract. Onze salarissen zijn ook vrij gemiddeld, maar we konden een huis kopen voor 330.000 euro. Het aankoopproces ging zeer soepel."" Van Dijk had weinig last van 'de ellende' in de huizenmarkt. 'Dit is denk ik mede gelukt doordat wij beiden spaarzaam zijn, veel spaargeld hebben en onze verwachtingen door ons zijn bijgesteld. Wij zijn niet voor ons droomhuis gegaan, maar voor een mooi plekje dat we konden betalen.""Het stel heeft een hypotheek afgesloten voor 4 procent. Van Dijk wil niet klagen over dat percentage. ""Ik feliciteer de mensen die destijds een hypotheek hebben afgesloten met 1,5 procent, maar 4 procent is een heel normale rente. Er zijn periodes geweest waarin ze hoger lagen.""Edward ziet wel dat de huizenprijzen 'beschamend hoog' zijn. ""Veel doodgewone doorsnee woningen beginnen bij 4 tot 4,5 ton, en dan zit er niets luxueus aan. Dat vind ik zorgelijk. Ook de woning die ik heb gekocht, was drie jaar geleden een ton minder waard. Je kan wel nieuwbouw kopen met de hypotheken die jongeren gemiddeld kunnen krijgen, maar dan zit je in een studio van 45m2. Hiep hoi."" Guido Bont (26) zoekt nu al een aantal jaar een plekje voor zichzelf, maar ervaart dit als 'erg lastig'. ""Ik ben single en daardoor kan ik volgens mijn bank een hypotheek van 170.000 euro krijgen. Ik maak hiermee simpelweg geen kans op een huis in mijn regio."" Bont ziet huren niet zitten. Dat komt door horrorverhalen van vrienden en kennissen. ""Zij betalen elke maand een vermogen aan huur terwijl het dat helemaal niet waard is. En zo houden ze niks over om te sparen.""Voor Guido is de situatie zo ernstig dat hij overweegt te emigreren naar Scandinavië. ""De huizen daar zijn veel betaalbaarder en met mijn baan kan ik vrijwel overal werken zolang ik een laptop en een internetverbinding heb."" ","Binnenland, Woningmarkt, Economie, Nujij"
267,Angela Groothuizen staat open voor nieuwe liefde: 'Maar heb Rob ook' ,"Angela Groothuizen staat open voor een nieuwe grote liefde in haar leven. Die persoon moet alleen wél accepteren dat de zangeres en presentatrice nog ""losse verkering"" heeft met Rob Mooij, vertelt ze aan Libelle.", Door onze entertainmentredactie ,2024-01-24T18:38:59+01:00, Achterklap ,"Angela Groothuizen staat open voor een nieuwe grote liefde in haar leven. Die persoon moet alleen wél accepteren dat de zangeres en presentatrice nog ""losse verkering"" heeft met Rob Mooij, vertelt ze aan Libelle. Groothuizen ging in 2020 tijdelijk uit elkaar met de vader van haar twee dochters. Na een tijd van meer afstand zochten de twee elkaar toch weer op. ""We spreken elkaar dagelijks"", zegt de 64-jarige presentatrice. ""Ik ben er trots op dat we hierdoorheen zijn gekomen, samen en als gezin, maar ik wil niet terug naar hoe het was. Een vaste relatie hoeft van mij niet meer."" In het interview wordt de relatie tussen Groothuizen en Mooij omschreven als ""losse verkering"". ""Ik vind het fijn om tijd voor mezelf te hebben en de kinderen veel te zien"", legt de zangeres uit. ""Nona woont bij mij, Lola komt vaak. Het bevalt me dat ik midden in de stad woon en een hartstikke leuk balboekje heb. Dat Rob er weer is, is extra fijn. Je hebt toch liefde nodig in je leven, iemand met wie je een geschiedenis hebt en die jou door en door kent."" Groothuizen sluit niet uit dat er een nieuwe grote liefde komt. ""Maar dan moet hij eraan wennen dat ik ook Rob heb. Ik ga niet meer alles opgeven voor iemand. Daar ben ik te oud voor. Voor mijn gevoel heb ik nu het beste van alles."" De presentatrice vertelde eerder al dat ze tijdens de breuk met Mooij op datingapp Tinder is gegaan om mannen te ontmoeten. Daar heeft ze naar eigen zeggen meerdere vriendschappen aan overgehouden. ","Achterklap, Angela Groothuizen, Rob Mooij"
268,Oprah Winfrey is flink afgevallen: 'Medicijnen helpen me op gewicht te blijven' ,Oprah Winfrey gebruikt een medicijn om een stabiel gewicht te behouden. Dat vertelt de 69-jarige presentatrice in het Amerikaanse tijdschrift People., Door onze entertainmentredactie ,2023-12-14T07:15:32+01:00, Achterklap ,"Oprah Winfrey gebruikt een medicijn om een stabiel gewicht te behouden. Dat vertelt de 69-jarige presentatrice in het Amerikaanse tijdschrift People. Winfrey verscheen vorige week in een strakke paarse jurk op de première van de film The Color Purple. De presentatrice werkt sinds een knieoperatie in 2021 hard aan haar nieuwe look. ""Ik eet mijn laatste maaltijd in de middag en drink veel water."" Daarnaast gebruikt Winfrey het afvalprogramma WeightWatchers en sport ze regelmatig. ""Dat er een goedgekeurd medicijn is waarmee je je gewicht kan behouden en gezond kan blijven, voelt als mijn redding, als een cadeautje. En niet als iets waarachter ik me moet verschuilen en waar ik weer belachelijk om kan worden gemaakt"", zegt de presentatrice. ""Ik gebruik het nu als ik het gevoel heb dat ik het nodig heb. Als een middel om niet te jojoën."" Winfrey zegt ook dat ze klaar is met het gevoel van schaamte rond haar gewicht. ""Het was 25 jaar lang een volkssport om mij te kakken te zetten. Ik ben belachelijk gemaakt, en ik maakte mezelf ook belachelijk, en ik voelde me schuldig. Het heeft vijf decennia lang mijn brein beheerst."" ","Oprah Winfrey, People, Achterklap"
269,"Ouders, kinderen én donoren melden zich na fouten bij oude spermabank LUMC ","Meer dan 250 mensen hebben contact met het Leidse ziekenhuis LUMC gezocht na berichten over fouten bij een voormalige spermabank. Het gaat om moeders, donorkinderen en een ""substantieel"" aantal donoren, laat het ziekenhuis aan NU.nl weten na berichtgeving van Omroep West.", Door onze nieuwsredactie ,2024-01-31T12:22:34+01:00, Binnenland ,"Meer dan 250 mensen hebben contact met het Leidse ziekenhuis LUMC gezocht na berichten over fouten bij een voormalige spermabank. Het gaat om moeders, donorkinderen en een ""substantieel"" aantal donoren, laat het ziekenhuis aan NU.nl weten na berichtgeving van Omroep West. ""Er zit een heel belteam op deze zaak, ook nu nog. Mogelijk melden nog meer mensen zich aan, maar ik denk dat het grootste deel zich nu heeft gemeld"", zegt een woordvoerder van het Leids Universitair Medisch Centrum (LUMC). Uit het grote aantal meldingen blijkt dat er ""behoefte is aan contact"". ""Honderden mensen zitten met allerlei vragen: soms willen ze contact met de donor of informatie daarover en soms willen ze alleen weten wat ze moeten doen"", vertelt de woordvoerder. De meldingen stromen binnen na een oproep van het LUMC aan moeders die zich hebben laten behandelen bij de spermabank. Het ziekenhuis heeft ook donorkinderen opgeroepen om zich te melden. Eerder deze maand werd bekend dat de administratie van de oude zaaddonorbank een rommeltje was. Van zeker tachtig kinderen is niet meer na te gaan wie hun donorvader is, doordat de registratie ontbreekt. Ook hebben negen spermadonoren meer biologische kinderen dan de grens van 25. Met het zaad van een van de donoren zijn zelfs ongeveer negentig kinderen verwekt. Het LUMC ontdekte de problemen toen het onlangs het archief van de donorbank doorzocht. Dat gebeurde op verzoek van nakomelingen die wilden weten van wie ze afstammen. Het centrum was van 1977 tot 2004 actief. In die tijd zijn 1.141 zwangerschappen geregistreerd. Er worden korte en lange telefoongesprekken gevoerd. Soms komt alleen via internet een verzoek binnen. ""Sommige moeders willen bijvoorbeeld weten wat ze moeten doen als ze nog nooit hebben verteld dat ze gebruik hebben gemaakt van een zaaddonor"", legt de woordvoerder uit. Als iemand nu belt, stelt het team daarom eerst allerlei vragen. Als iemand contact of informatie over de donor wil, probeert het LUMC die gegevens te linken aan het bestaande archief. ""Dat is niet altijd mogelijk, want een groot deel daarvan is verloren gegaan."" Soms worden mensen dan doorverwezen naar Fiom, het expertisecentrum op het gebied van verwantschap. ""Ook als zij dan geen link vinden, zoeken we door"", zegt de woordvoerder. Maar een match kan hij niet garanderen. ","Binnenland, Zorg, Leiden, Omroep West."
270,"Nú beginnen met je moestuin: 'Moeilijk is het niet, maar gaat niet vanzelf' ","Groenten zijn duur en zaaien is leuk. Daarom laden veel mensen in maart enthousiast hun tuincentrumkar vol zaden, kweekbakjes en aarde. Wil je een moestuintje waar je zelf uit kunt oogsten? Dat is niet moeilijk, maar het gaat niet vanzelf, zegt Marieke Dekker van IVN Natuureducatie. Dit zijn veelgemaakte fouten én gouden tips.", Door Elise Vermeeren ,2023-03-22T20:12:31+01:00, Eten en drinken ,"Groenten zijn duur en zaaien is leuk. Daarom laden veel mensen in maart enthousiast hun tuincentrumkar vol zaden, kweekbakjes en aarde. Wil je een moestuintje waar je zelf uit kunt oogsten? Dat is niet moeilijk, maar het gaat niet vanzelf, zegt Marieke Dekker van IVN Natuureducatie. Dit zijn veelgemaakte fouten én gouden tips. Een tegel uit de grond rukken, zaadjes in de grond gooien en hopen dat je daar even later sla uit kunt eten: dat is een onrealistische verwachting. Kweek naast plantjes vooral ook geduld, zeggen deze experts. Dan kun je straks echt je eigen groenten eten zonder al te veel moeite. Het begint allemaal bij je bodem, zegt Dekker. Ze is moestuinexpert bij IVN Natuureducatie en leidt ervaren moestuinders op tot moestuincoach. ""Je grond moet levend en organisch zijn, zodat planten er kunnen wortelen en voldoende water en voeding uit de bodem kunnen halen. Koop geen zakken potgrond (die zijn voor in potten), maar begin met compost. Meng die met je bodem, dan heb je al een betere basis."" Lees wat er op het zadenzakje staat: een logische tip die echt niet overbodig is om te herhalen, zegt Dekker. Elk zaadje heeft zijn eigen tempo om te groeien en zijn eigen tijd om te ontkiemen. ""Beginners zijn vaak zo enthousiast dat ze snel veel succes willen. Bijvoorbeeld door heel veel zaadjes op dezelfde plek in de grond te planten, terwijl op het zakje staat dat er 10 centimeter tussen moet."" ""Hou je ook aan de data op het zakje: een tomaat kun je nu niet buiten zaaien. En te vroeg binnen in een potje op de verwarming ook niet. Misschien ontkiemt de plant binnen wel, maar dan zit je maanden met een lange, slappe plant in je vensterbank die het straks buiten niet overleeft omdat-ie gevoelig is voor ziektes. Als enthousiaste beginner wil je graag snel resultaat, maar je moet toch geduld hebben."" Verdiep je kort in de plant die je wil zaaien, vult Kim Nelissen aan. Zij heeft zelf een moestuin en adviseert en inspireert anderen met haar bedrijf Moesmeisje. ""Elke groente heeft weer een andere behoefte. Peultjes willen helemaal geen mest, kolen wel. Kijk op YouTube, lees een moestuinblog, check even wat jouw groente wil."" Spinaziezaad kan al in de grond. Rode biet, raapstelen, peultjes, erwtjes, sugarsnaps, snijbiet, rucola, wortels en radijsjes ook, zeggen de moestuinexperts. Heb je een klein stukje grond, zet dan in op bladgroenten als snijbiet, sla en spinazie en kruiden zoals peterselie en oregano, zegt Nelissen. Die kun je snel oogsten en ze blijven doorgroeien. Palmkool blijft lang blad geven en ook biologische knoflookteentjes kun je nu nog in de volle grond zetten. Wortels zijn niet de ideale groenten voor beginners, zegt Dekker. Het duurt een paar weken voordat er iets boven de grond komt en het loof is lastig te onderscheiden van onkruid. Als je met kinderen wil tuinieren, is het leuk om nu peultjes, erwtjes en sugarsnaps te zaaien. De zaden zijn groot genoeg om ze goed te kunnen zien. Kinderen kunnen hun vinger in de grond steken en het zaadje in het gat laten vallen. Radijsjes gaan ook goed, beter dan wortels. De pittige smaak is ook een leuke beleving voor kinderen, al vinden ze ze misschien niet heel lekker, zegt Dekker. Een krop sla kost 2 euro, een zakje slazaad met tweehonderd zaadjes ook. Die rekensom is dus snel gemaakt, zegt Dekker. Het wordt gauw duurder met alle voorzaaibakjes, mest en broeikasjes die je erbij koopt. Zaai dus in lege wc-rolletjes of in lege yoghurtpakken, tipt Nelissen. Ook kun je oude champignondozen gebruiken met hun deksels als broeikasje. En zaai vooral kruiden, zegt Nelissen. ""Bij de supermarkt betaal je zo 1,5 euro voor een bosje peterselie of oregano. Als je het van je eigen plant afknipt, groeit het vanzelf weer aan."" Zaadjes die je zelf uit je planten oogst kun je weer ruilen met andere moestuinders, bijvoorbeeld via Facebook, Instagram of de volkstuinvereniging. ","Eten En Drinken, Wonen, Dagelijks Leven, Marieke Dekker, Ivn Natuureducatie"
271,Wendy van Dijk dankbaar voor steun: 'Alles in het teken mijn dochters herstel' ,"Wendy van Dijk heeft via Instagram laten weten dankbaar te zijn voor de vele steunbetuigingen die ze na het nieuws over de gezondheid van haar dochter Lizzy ontvangen heeft. ""Lizzy’s welzijn staat nu centraal.""", Door onze entertainmentredactie ,2024-01-21T19:16:27+01:00, Achterklap ,"Wendy van Dijk heeft via Instagram laten weten dankbaar te zijn voor de vele steunbetuigingen die ze na het nieuws over de gezondheid van haar dochter Lizzy ontvangen heeft. ""Lizzy’s welzijn staat nu centraal."" ""Dank jullie wel voor alle hartverwarmende berichten"", schrijft Van Dijk bij een foto van haar en Lizzy. ""Ze worden enorm gewaardeerd en zorgen ervoor dat Lizzy en ons gezin zich gedragen voelen door jullie liefde en steun."" De schok van het nieuws was groot, maar Lizzy wordt ""uitstekend begeleid"" door haar artsen, aldus Van Dijk. Haar dochter heeft een zeldzame bloedziekte, waardoor haar lichaam zelf geen nieuwe bloedcellen aanmaakt. Van Dijk legt haar werkzaamheden tijdelijk neer om voor haar dochter te zorgen. ""Lizzy's welzijn staat nu centraal, en ik ben ervan overtuigd dat jullie begrip zullen hebben voor deze beslissing."" ","Achterklap, Wendy Van Dijk, Lizzy"
272,3FM-dj Nellie Benner in verwachting van eerste kind ,NPO 3FM-dj Nellie Benner wordt voor het eerst moeder. De 37-jarige radio-dj maakte maandag in haar programma Barend &amp; Benner bekend dat ze in verwachting is., Door onze entertainmentredactie ,2024-01-22T19:21:29+01:00, Achterklap ,"NPO 3FM-dj Nellie Benner wordt voor het eerst moeder. De 37-jarige radio-dj maakte maandag in haar programma Barend & Benner bekend dat ze in verwachting is. Benner, die de middagshow met Barend van Deelen maakt, liet aan haar collega's een voicememo horen. Van Deelen en hun sidekick moesten raden waar ze naar luisterden. Haar collega's herkenden het al snel als een echo. De radio-dj maakte in 2022 bekend verloofd te zijn met haar vriend. Benner was eerder in haar carrière actief als actrice. Ook heeft ze een podcast en een documentaire gemaakt. ","Achterklap, Nellie Benner"
273,Is er sprake van een droogterecord? Het is maar wie je het vraagt ,Nederland is op dit moment kurkdroog. Volgens weerdienst Weerplaza evenaren we vandaag zelfs het record van aaneengesloten dagen zonder regen. Het KNMI ziet dat anders. Hoe zit het precies?, Door Douwe van Veen ,2023-06-14T12:26:25+02:00, NUcheckt ,"Nederland is op dit moment kurkdroog. Volgens weerdienst Weerplaza evenaren we vandaag zelfs het record van aaneengesloten dagen zonder regen. Het KNMI ziet dat anders. Hoe zit het precies? Geel gras, schrale grond en sproeiers: het is droog in Nederland. Sinds 13 mei heeft het hier, op een handjevol plekken na, niet geregend. Met die 33 droge dagen op een rij evenaren we volgens Weerplaza vandaag een record. Dat record wordt morgen gebroken. Het KNMI kijkt daar anders naar: het record wordt vandaag niet geëvenaard. Sterker nog, het meteorologisch instituut acht de kans niet groot dat het record dit jaar gebroken wordt. Het verschil zit hem in de manier van meten. Weerplaza baseert zich op de regenval bij het meetstation in De Bilt. Daar heeft het inmiddels ruim een maand niet geregend. ""Wij gebruiken dat waarneemstation onder meer omdat het ons oudste station is en we daar bijvoorbeeld ook hittegolven op baseren"", zegt meteoroloog Johnny Willemsen van Weerplaza. ""De Bilt is ruim honderd jaar oud en heeft de langste en betrouwbaarste historische data."" In De Bilt, op het hoofdkantoor van het KNMI, wordt anders naar de situatie gekeken. Daar kijken ze verder dan alleen de eigen achtertuin. Het KNMI houdt de neerslag bij op dertien stations verspreid over Nederland. ""Als je naar één station kijkt, dan kan het daar toevallig niet regenen, maar in de rest van het land wel. Die manier van meten hangt van toevalligheden aan elkaar en zegt niets over het hele land"", zegt klimaatonderzoeker Frank Selten van het KNMI. Op twee van die dertien meetstations werd vorige week nog een beetje regen gemeten. Daardoor is er van een record geen sprake. ""Maar het is natuurlijk uitzonderlijk droog"", zegt Selten. Volgens de onderzoeker hebben we in de afgelopen jaren steeds vaker een reeks droge dagen gezien. ""We hebben steeds vaker aaneengesloten dagen met een hogedrukgebied in de buurt, wat tot droogte leidt. Vooral in het voorjaar."" ","Nucheckt, Weer, Droogte, Binnenland, Knmi, Nederland"
274,16.000 dieren vast in scheepsruim van 40 graden omdat schip niet kan aanleggen ,Voor de kust van Australië zitten zestienduizend dieren vast in een schip dat vanwege de onrust op de Rode Zee zijn reis niet kan vervolgen. Activisten maken zich zorgen omdat de temperatuur in het schip overdag oploopt tot 40 graden., Door onze nieuwsredactie ,2024-01-31T09:25:22+01:00, Buitenland ,"Voor de kust van Australië zitten zestienduizend dieren vast in een schip dat vanwege de onrust op de Rode Zee zijn reis niet kan vervolgen. Activisten maken zich zorgen omdat de temperatuur in het schip overdag oploopt tot 40 graden. Het schip met de dieren aan boord, het merendeel ervan schapen, vertrok op 5 januari vanuit Australië naar Israël. Maar Houthi-rebellen in Jemen nemen schepen op de Rode Zee onder vuur, vooral vaartuigen die Israël als bestemming hebben. Daarom besloot de Australische regering het schip, de MV Bahijah, terug te roepen. De Israëlische inkopers hebben een verzoek ingediend om extra veevoer aan boord te laten brengen. Zo kan het schip de veel langere reis om het Afrikaanse continent maken. Dierenactivisten en lokale politici zijn boos over dit plan. De Australische dierenwelzijnsorganisatie RSPCA noemt het voornemen ""roekeloos, kil en onverantwoord"". De organisatie zegt dat winsten boven het belang van de dieren worden geplaatst, schrijft Bloomberg. ""Er wordt overwogen om veertienduizend schapen in een snikheet en stinkend ruim een reis van zestig dagen te laten ondergaan"", zegt Josh Wilson, lid van het Australische parlement namens Fremantle, de stad waar de schapen zijn geladen. ""Ik kan dit niet rijmen met dierenwelzijn zoals Australiërs dat graag zien."" Het Australische ministerie van Landbouw heeft geen aanwijzingen dat er gezondheidsrisico's voor de dieren aan boord zijn, zegt het ministerie tegen Reuters. Het alternatief is om enkele dieren van boord te halen. Ook een verzoek daarvoor ligt inmiddels bij de Australische regering. Dat proces is tijdrovend, omdat het land strenge quarantaineregels kent. Het schip blijft voor anker liggen totdat er een besluit komt. Hoelang dat nog duurt, is onduidelijk. ","Buitenland, Australië, Israël, Dieren"
275,Kapsalon-bedenker Nataniël Gomes (47) overleden ,"Nataniël Gomes, kapper en de bedenker van het gerecht kapsalon (rechts op de foto), is op 47-jarige leeftijd overleden. Dat meldt cabaretier Jandino Asporaat, die bevriend was met Gomes.", Door onze nieuwsredactie ,2023-07-16T16:22:24+02:00, Binnenland ,"Nataniël Gomes, kapper en de bedenker van het gerecht kapsalon (rechts op de foto), is op 47-jarige leeftijd overleden. Dat meldt cabaretier Jandino Asporaat, die bevriend was met Gomes. Het idee van de kapsalon ontstond in 2003 tijdens de bezoekjes van Gomes aan de Rotterdamse shoarmazaak El Aviva, vlak naast zijn kapperszaak. De kapper wilde iets wat niet op de menukaart stond: shoarma met patat, kaas, sla en saus. Hoewel het gerecht dus niet bestond, wist iedereen in de shoarmazaak genoeg wanneer Gomes belde en er ""kapsalon!"" door El Aviva werd geroepen. Twintig jaar later is het gerecht in vrijwel elke shoarmazaak te vinden en is de kapsalon zelfs in het buitenland te krijgen. ""Journalisten uit New York, China, Rusland kwamen je interviewen, omdat ze jouw verhaal zo bijzonder vonden. Maar jij bleef rustig en bescheiden zoals je altijd was. Nooit kapsones, altijd vriendelijk tegen iedereen"", schrijft Asporaat op Instagram. Het is niet bekend waaraan Gomes is overleden.  ","Binnenland, Rotterdam, Eten & Drinken, Gomes, Jandino Asporaat"
276,Ongezonde leefstijl en leefomgeving veroorzaakt een derde van kankergevallen ,"Een ongezonde leefstijl en leefomgeving veroorzaakt een derde van alle kankergevallen in Nederland. Roken is de grootste boosdoener, maar ook ongezond eten en onvoldoende bescherming tegen de zon leiden tot veel kankergevallen.", Door onze nieuwsredactie ,2023-11-24T10:12:47+01:00, Gezondheid ,"Een ongezonde leefstijl en leefomgeving veroorzaakt een derde van alle kankergevallen in Nederland. Roken is de grootste boosdoener, maar ook ongezond eten en onvoldoende bescherming tegen de zon leiden tot veel kankergevallen. Dat blijkt uit nieuw onderzoek van TNO in opdracht van KWF Kankerbestrijding. Volgens de organisatie kunnen 40.000 kankergevallen per jaar voorkomen worden. Naar schatting krijgen 19.095 mensen per jaar kanker door roken. Onvoldoende bescherming tegen de zon leidt tot 6.374 diagnoses. Nog eens 6.452 mensen krijgen kanker door ongezond eten. Denk aan te weinig groente, fruit en voedingsvezels. Ook het eten van te veel bewerkt vlees is ongezond. Andere belangrijke risicofactoren zijn onder meer fijnstof. Die veroorzaken  naar schatting 2.548 kankerdiagnoses per jaar, wat neerkomt op zo'n 2 procent van het totaal. De laatste keer dat onderzoekers een schatting deden naar de invloed van al deze risicofactoren op het aantal kankerdiagnoses was in 2014. ""Deze studie laat zien dat we op een derde van alle kanker invloed hebben"", zegt KWF-directeur Carla van Gils in een verklaring. ""Een aanzienlijk deel."" Het KWF vindt dat er preventieve maatregelen genomen moeten worden, zodat mensen minder gaan roken en ongezond eten.  ","Gezondheid, Kanker, Nederland, Binnenland"
277,Zo ga je om met stress op de werkvloer: 'Bepaal je eigen tempo' ,"Het aantal werkenden met stress en burn-outs op de werkvloer neemt toe, vooral onder vrouwen en jongeren. Hoe kun je stress op het werk zoveel mogelijk voorkomen en oplossen?", Door Ellen Vos ,2023-09-05T20:00:03+02:00, Gebaseerd op NUjij ,"Het aantal werkenden met stress en burn-outs op de werkvloer neemt toe, vooral onder vrouwen en jongeren. Hoe kun je stress op het werk zoveel mogelijk voorkomen en oplossen? Psycholoog Thijs Launspach legt uit dat er een verschil is tussen stress en burn-outklachten. Als je burn-outklachten bij jezelf signaleert, dan is je enige remedie thuis zitten en herstellen. Maar stress is anders. Belangrijk is: niet alle stress is slecht. Launspach: ""Het kan gezond zijn om stress te hebben, een beetje druk hoort erbij. Maar soms kun je er echt last van gaan hebben. Bijvoorbeeld als je er hoofdpijn van krijgt of er veel van gaat piekeren. Dan is het belangrijk er wat aan te doen."" ""Het is goed om je te realiseren dat je stress nooit helemaal kunt voorkomen. Maar je kunt wel controle uitoefenen op hoe je ermee omgaat. Wat het meest van belang is, is dat je rust neemt tussen drukke periodes in. Want je kunt een hoop stress hebben, als je er maar van herstelt."" Het herstellen kan op verschillende manieren. ""Zorg voor een regelmatig slaappatroon, gezonde voeding en voldoende beweging. Doe regelmatig dingen waar je energie van krijgt."" Het gaat er dus vooral om dat je signaleert wanneer je in een drukke periode zit, zodat je daarna een moment kunt nemen om te herstellen. ""Doe je dat niet, dan kom je in een spiraal van drukte terecht"", zegt Launspach. ""Als je daarvan onvoldoende herstelt, gaan je klachten zich opbouwen. Dan loop je het risico op een burn-out."" Ook is het belangrijk dat je je klachten niet voor jezelf houdt. Launspach: ""Ik denk dat er nog te vaak een taboe rust op het vragen om hulp. Terwijl het logisch is dat je af en toe tegen dingen aanloopt op je werk en dat je het in je eentje soms niet redt. Hard werken is vaak de standaard. Daar is op zich niets mis mee, als je het maar kan aangeven als het niet meer lukt. Daarvoor kun je vaak terecht bij een vertrouwenspersoon of coach."" We vroegen niet alleen aan experts, maar ook aan onze lezers om tips tegen stress. Veel lezers wijzen op de gevaren van sociale media. Lezer RPeters: ""Ik zie veel mensen om mij heen last krijgen van stress- en burn-outklachten. Deze klachten ontstaan veelal niet enkel door werk, maar meestal door een combinatie van factoren waarvan de schadelijkheid niet direct zichtbaar of merkbaar is."" ""Mensen zitten de hele dag achter hun pc en worden de ene na de andere meeting ingetrokken. Ze moeten van de hak op de tak springen en zijn vaak ook na werktijd nog (op hun mobiel) bezig met werk. Als ze toch besluiten het werk neer te leggen, wordt er eindeloos gescrold op sociale media."" ""Er is simpelweg een overstimulatie. Iedereen weet dat je niet elke dag door moet blijven eten omdat dit ongezond is. Tegelijkertijd zijn we wel de hele dag bezig ons brein te voeden."" ""Tips: Baken je werktijden af. Neem pauzes tussen meetings. Besteed een paar uur per dag in een 'prikkelarme' omgeving (wandel, lees een boek, doe je telefoon weg)."" Veel andere lezers pleiten voor meer regie over je eigen werk. Lezer Dustin_de_Wind: ""Ik merk dat er een tendens is om minder uren te werken, om zo een betere balans in werk-privé te krijgen. Tegelijkertijd willen mensen ook meer verantwoordelijkheid."" ""Mijn ervaring is dat parttimers dan vaak praktisch dezelfde workload krijgen, maar 'flexibel' mogen zijn in hoe en wanneer ze werken. Het gevolg is een hogere werkdruk. Bovendien zijn ze naar rato meer tijd kwijt met overleg, waardoor minder tijd overblijft voor het werk zelf."" ""Juist meer uren werken (inclusief overwerk), heeft mij in het begin van mijn loopbaan geholpen om mijn eigen tempo te bepalen, kwaliteit te leveren en daarmee het gevoel van werkdruk te voorkomen."" ""Kortom: mijn ervaring is dat meer uren werken niet gelijk staat aan meer werkdruk en dat het zinvol is om vooral regie te houden op tempo en kwaliteit."" Veel van de lezers wijzen naar sociale media als oorzaak van de stressklachten. Hoe ziet psycholoog Launspach dat? ""Zeker voor mensen die sociale media intensief gebruiken, kan het grote invloed hebben op de mentale gezondheid. Dat is breder dan stress alleen."" ""Sociale media werken knetterverslavend. Dat komt doordat algoritme erop gericht is om zoveel mogelijk van onze aandacht te vragen. De tijd die we vroeger gebruikten om ons hoofd leeg te maken, vullen we nu op met nog meer content via onze telefoon."" Wat is dan wél een gezonde manier om met sociale media om te gaan? ""Probeer afstand te creëren: zorg ervoor dat je sociale media alleen op de computer gebruikt en niet op je telefoon. Dan is er steeds een drempel om in te loggen. En je hebt minder de neiging om 'even' op sociale media te kijken. Je gebruikt je computer tenslotte alleen voor computerzaken."" ","Nujij, Stress, Werk, Economie, Mentale Gezondheid, Dagelijks Leven"
278,Céline Dion wil met documentaire bewustzijn creëren over haar ziekte ,"Prime Video komt met een documentaire over Céline Dion. De film blikt terug op de carrière van de Canadese zangeres, maar laat ook zien welke invloed het stiff-person-syndroom op haar leven heeft. Dion hoopt daarmee bewustzijn te creëren.", Door onze entertainmentredactie ,2024-01-30T15:56:37+01:00, Muziek ,"Prime Video komt met een documentaire over Céline Dion. De film blikt terug op de carrière van de Canadese zangeres, maar laat ook zien welke invloed het stiff-person-syndroom op haar leven heeft. Dion hoopt daarmee bewustzijn te creëren. Amazon MGM Studios heeft de rechten voor de documentaire gekocht, meldt het bedrijf dinsdag. I Am: Céline Dion staat onder regie van Irene Taylor, die voor een Oscar genomineerd is. De documentaire blikt terug op de lange carrière van Dion, maar ook het heden speelt een rol. ""De afgelopen jaren zijn een enorme uitdaging voor mij geweest"", zegt de zangeres in het persbericht over de periode nadat bij haar de zeldzame neurologische aandoening stiff-person-syndroom werd geconstateerd. Die uitdaging kwam volgens haar door ""de reis van het ontdekken van mijn aandoening naar leren ermee te leven en om te gaan, zonder het mij te laten definiëren."" ""Nu ik mijn carrière als artiest weer probeer op te pakken, realiseer ik mij hoeveel ik het gemist heb om mijn fans te zien"", vertelt ze. ""Tijdens deze afwezigheid besloot ik dat ik dit deel van mijn leven wilde vastleggen om bewustzijn te creëren over deze onbekende aandoening. En om daarmee anderen te helpen die deze diagnose ook hebben gekregen."" ","Muziek, Media, Céline Dion"
279,'Door dure boodschappen gooi ik minder eten weg' ,"Gisteren werd bekend dat horeca en hotels tegenwoordig 9,2 procent minder voedsel verspillen door de oplopende kosten van eten en het klimaat. Vandaag is daarom onze NUjij-stelling: Door dure boodschappen gooi ik minder eten weg. Breng je stem uit en discussieer mee.", Door onze interactieredactie ,2023-09-12T07:24:14+02:00, Stelling en Praat Mee ,"Gisteren werd bekend dat horeca en hotels tegenwoordig 9,2 procent minder voedsel verspillen door de oplopende kosten van eten en het klimaat. Vandaag is daarom onze NUjij-stelling: Door dure boodschappen gooi ik minder eten weg. Breng je stem uit en discussieer mee. Kun je de reacties niet vinden? Klik boven of onder dit bericht op de knop met daarin het woord 'reacties' om naar de reacties te gaan. Daar kun je jouw reactie of opmerking achterlaten. Of klik hier om direct naar de reacties te gaan. ","Stelling En Praat Mee, Economie, Nujij"
280,Johan Derksen niet vervolgd voor uitspraken over Joden in Vandaag Inside ,"Johan Derksen wordt niet vervolgd voor uitspraken over Joden in Vandaag Inside. Er was vier keer aangifte gedaan tegen de televisiepersoonlijkheid. Het Openbaar Ministerie seponeert die aangiftes, omdat Derksen geen strafbare feiten heeft gepleegd.", Door onze entertainmentredactie ,2023-12-15T14:02:00+01:00, Achterklap ,"Johan Derksen wordt niet vervolgd voor uitspraken over Joden in Vandaag Inside. Er was vier keer aangifte gedaan tegen de televisiepersoonlijkheid. Het Openbaar Ministerie seponeert die aangiftes, omdat Derksen geen strafbare feiten heeft gepleegd. Derksen zei begin oktober na de aanval van Hamas op Israël dat ""de Joden er wel een beetje om gevraagd hebben"", omdat ""die Palestijnen echt als honden zijn behandeld"". In een latere uitzending zei hij dat hij beter de woorden ""Israëlische regering"" had kunnen gebruiken, in plaats van ""Joden"". Bij het OM kwamen vier aangiftes tegen Derksen binnen wegens ""groepsbelediging van Joden en aanzetten tot haat en geweld jegens Joden"". Het OM onderzocht de aangiftes en de uitzending en kwam tot de conclusie dat Derksen op de Israëlische regering doelde en niet op het Joodse volk. ""Kritiek op de staat Israël of hun politiek is niet strafbaar"", verklaart het OM. De directeur van belangenorganisatie CIDI sprak eerder al schande van de uitspraak van Derksen. Talpa, dat Vandaag Inside uitzendt, werd opgeroepen afstand te nemen van de uitspraken. Het mediabedrijf zei open te staan voor een gesprek met maatschappelijke organisaties. ","Achterklap, Johan Derksen"
281,Pakketje tot aan huis laten bezorgen wordt steeds schoner ,"De CO2-uitstoot van een pakketje dat een reis aflegt van een distributiepunt naar een huisadres is omlaaggegaan. Doordat er meer depots bij zijn gekomen en de voertuigen schoner rijden, is pakketbezorging een stuk minder vervuilend dan in 2018.", Door José Boon ,2023-12-15T10:39:07+01:00, Klimaat ,"De CO2-uitstoot van een pakketje dat een reis aflegt van een distributiepunt naar een huisadres is omlaaggegaan. Doordat er meer depots bij zijn gekomen en de voertuigen schoner rijden, is pakketbezorging een stuk minder vervuilend dan in 2018. De uitstoot per pakket bedraagt nu gemiddeld 100 gram CO2 per pakket. Dat is 56 procent minder dan in 2018. Dat meldt brancheorganisatie Thuiswinkel.org op basis van een onderzoek dat is uitgevoerd in samenwerking met Topsector Logistiek en verschillende vervoerders en webwinkels. Met name het laatste onderdeel van de pakketreis is efficiënter dan vijf jaar geleden, zegt Marlene ten Ham, directeur bij Thuiswinkel.org. Een van de oorzaken is dat het aantal pakketjes bijna is verdubbeld in vijf jaar tijd. Daardoor rijden bestelbusjes vaker volgeladen rond. Ook zijn er meer depots bij gekomen, zijn de verpakkingen kleiner en zijn de bestelbusjes schoner. Verder dragen fietsbezorgers een steentje bij. De keuze om een pakket bij een afhaalpunt in de buurt te laten bezorgen, is dan ook niet altijd beter voor het milieu, zegt Ten Ham. Gemiddeld kost dat 10 procent minder CO2-uitstoot. Maar als de consument langsrijdt in een benzineauto, was de bestelwagen aan huis een schonere optie geweest. De e-commercesector wil de CO2-uitstoot van het laatste traject naar bezorgadressen nog duurzamer maken. In 2030 moet de uitstoot 90 procent lager liggen. De branche heeft nog niet in kaart gebracht hoeveel uitstoot het eerste gedeelte van pakketbezorging veroorzaakt. Het gaat dan om de vrachtwagens die tussen distributiecentra rijden. ""We focussen eerst op het laatste deel, omdat dat het minst efficiënt is ingericht"", zegt een woordvoerder. Wel moet ook het andere deel van de pakketbezorging ook schoner, vindt de branche. Vrachtwagens kunnen vaker op duurzame brandstof rijden ""totdat dit ook elektrisch kan"", staat in het rapport. ","Klimaat, Duurzaamheid, Economie"
282,Microsoft en Google profiteren vooralsnog van toegenomen vraag naar AI ,"Dat steeds meer organisaties en consumenten interesse in kunstmatige intelligentie tonen, pakt voor Microsoft en Google-moederbedrijf Alphabet goed uit. Beide bedrijven zagen hun omzet het afgelopen kwartaal stijgen vanwege de groeiende vraag naar AI-toepassingen.", Door onze techredactie ,2024-01-31T09:25:52+01:00, Tech ,"Dat steeds meer organisaties en consumenten interesse in kunstmatige intelligentie tonen, pakt voor Microsoft en Google-moederbedrijf Alphabet goed uit. Beide bedrijven zagen hun omzet het afgelopen kwartaal stijgen vanwege de groeiende vraag naar AI-toepassingen. Microsoft-topman Satya Nadella is al een tijdje bezig om van Microsoft een toonaangevend AI-bedrijf te maken. ""We zijn inmiddels overgestapt van praten over AI naar het op grote schaal toepassen van AI"", zei hij dinsdagavond na de bekendmaking van de kwartaalcijfers. Kunstmatige intelligentie is bij Microsoft te vinden in onder meer nieuwe Office-software. Ook zakelijke klanten kunnen via de clouddiensten van Microsoft aan de slag met de technologie. Dankzij de toegenomen vraag naar AI zag het bedrijf zijn kwartaalomzet met 18 procent stijgen ten opzichte van dezelfde periode vorig jaar. De omzet ging met 33 procent omhoog. Microsoft heeft 49 procent van de aandelen in OpenAI in zijn bezit. Dat is de maker van de zeer populaire chatbot ChatGPT. Microsoft investeert miljarden in het bedrijf en plukt daar dankzij gedeelde AI-toepassingen de vruchten van. Zo werkt onder meer de Copilot-assistent van Microsoft met technologie van OpenAI. Ook concurrent Alphabet investeert veel in de ontwikkeling van AI. Volgens topman Sundar Pichai worden clouddiensten en YouTube steeds belangrijker voor Alphabet. ""Deze diensten profiteren nu al van onze AI-investeringen en innovaties"", zei hij. Alphabet draaide de afgelopen drie maanden voor ruim 86 miljard dollar (79,5 miljard euro) aan omzet. Dat is 13 procent meer dan een jaar geleden. Ook de nettowinst steeg: van 14 miljard naar bijna 21 miljard dollar. Hoewel de bedrijven zelf tevreden zijn, waren investeerders dat iets minder. De prijs van het aandeel Alphabet dook na de bekendmaking van de cijfers flink omlaag en ook Microsoft zakte iets. Investeerders zien de kosten voor de ontwikkeling en het gebruik van AI namelijk flink toenemen. Die zullen gezien de vraag naar dit soort toepassingen de komende tijd niet dalen. Dat kan op termijn nadelig uitpakken in de cijfers. Verder is er bezorgdheid over de impact van AI op het milieu. Om kunstmatige intelligentie aan het werk te zetten, is flink veel energie nodig. OpenAI-directeur Sam Altman waarschuwde eerder al dat er voor AI veel meer energie nodig is dan veel mensen denken. Volgens hem is een doorbraak op het gebied van energie nodig om de ontwikkelingen te kunnen blijven bolwerken. ","Tech, Google, Microsoft, Kunstmatige Intelligentie, Alphabet"
283,Nieuwe Europese wet moet journalisten beter gaan beschermen ,De lidstaten van de Europese Unie hebben ingestemd met een nieuwe wet die journalisten meer moet beschermen. De wet gaat de greep van overheden op de journalistiek beperken en de rechten van journalisten beter waarborgen., Door onze nieuwsredactie ,2023-12-15T22:46:36+01:00, Media ,"De lidstaten van de Europese Unie hebben ingestemd met een nieuwe wet die journalisten meer moet beschermen. De wet gaat de greep van overheden op de journalistiek beperken en de rechten van journalisten beter waarborgen. De wet werd opgesteld nadat journalisten en mediabedrijven in een aantal EU-lidstaten hadden geklaagd dat ze onder druk werden gezet door de overheid. Dat gebeurde onder meer in Hongarije en Polen. In Griekenland werd spionagesoftware gebruikt om journalisten af te luisteren. De nieuwe wet beperkt de mate waarin overheden journalisten in de gaten kunnen houden. De wet zal ook gevolgen hebben voor socialemediaplatformen. Die kunnen na het invoeren van de wet niet zomaar content van journalisten verwijderen. Ook moeten mediabedrijven transparanter worden over hun eigenaarschap en overheidsadvertenties. In oktober uitte de Hongaarse premier Viktor Orbán kritiek op de wet, die volgens hem ""tegen vrijheid inging"". X-eigenaar Elon Musk was het daar ""absoluut"" mee eens. De wet moet nog officieel goedgekeurd worden door de lidstaten en het Europees parlement. ","Media, Journalistiek, Europese Unie"
284,Bekijk de uitslagen van de wereldbeker schaatsen in Polen ,De Nederlandse schaatsers streken dit weekend neer in de Poolse stad Tomaszów Mazowiecki voor de vierde wereldbekerwedstrijd van het seizoen. Bekijk hier de uitslagen en de Nederlandse deelnemers., Door onze sportredactie ,2023-12-06T05:22:47+01:00, Schaatsen ,"De Nederlandse schaatsers streken dit weekend neer in de Poolse stad Tomaszów Mazowiecki voor de vierde wereldbekerwedstrijd van het seizoen. Bekijk hier de uitslagen en de Nederlandse deelnemers. In Polen ontbraken alle schaatsers van Jumbo-Visma, onder wie Jutta Leerdam, Antoinette Rijpma-de Jong en Thomas Krol. De ploeg van trainer Jac Orie gaf de voorkeur aan een trainingskamp in het Italiaanse dorp Collalbo. Dit is tegen het zere been van de KNSB. De schaatsbond wil juist in de wereldbekers met de sterkst mogelijke schaatsers aantreden om het maximale aantal startplekken voor de WK afstanden in Calgary (15-18 februari) veilig te stellen. Vrijdag 8 decemberEerste 500 meter vrouwen1. Kim Min-sun (Z-Ko) - 37,822. Femke Kok - 37,953. Andzelika Wójcik (Pol) - 38,166. Dione Voskamp - 38,477. Marrit Fledderus - 38,528.Michelle de Jong - 38,529. Naomi Verkerk - 38,55 1.000 meter mannen1. Jordan Stolz (VS) - 1.08,642. Ryota Kojima (Jap) - 1.09,733. Hein Otterspeer - 1.09,8010. Tim Prins - 1.10,10- Jenning de Boo 3.000 meter vrouwen1. Ragne Wiklund (Noo) - 4.06,692. Marijke Groenewoud - 4.07,033. Irene Schouten - 4.07,744. Joy Beune - 4.10,095. Elisa Dul - 4.10,0913. Sanne in 't Hof - 4.16,88 Massastart mannen1. Andrea Giovannini (Ita) - 7.32,242. Jae-Won Chung (ZKo) - 7.32,353. Bart Hoolwerf - 7.32,438. Marcel Bosker 7.52,80 Zaterdag 9 december1.500 meter vrouwen1. Miho Takagi (Jap) - 1.56,832. Marijke Groenewoud - 1.57,703. Joy Beune - 1.58,2111 Elisa Dul - 2.00,4120. Esther Kiel - 2.03,76 Eerste 500 meter mannen1. Gao Tingyu (Chi) - 34,702. Laurent Dubreuil (Can) - 34,773. Wataru Marishige (Jap) - 34,824. Jordan Stolz (VS) - 34,8211. Jenning de Boo - 35,2316. Janno Botman - 35,4319. Hein Otterspeer - 35,48 1.500 meter mannen1. Peder Kongshaug (Noo) - 1.46,412. Jordan Stolz (VS) - 1.46,483. Ning Zhongyan (Chi) 1.46,994. Patrick Roest - 1.47,075. Wesly Dijs - 1.47,07 500 meter vrouwen1. Erin Jackson (VS) - 37,802. Kim Min-sun (ZKo) - 37,963. Femke Kok - 38,134. Marrit Fledderus - 38,285. Kimi Goetz - 38,32 Ploegenachtervolging vrouwen1. Japan - 3.00,352. Canada - 3.03,243. Polen - 3.05,88 4. China - 3.07,685. Zwitserland - 3.08,908. Nederland - DQ (schaatssters lopen goud mis door vergeten zender) Ploegenachtervolging mannen1. Verenigde Staten - 3.44,852. Italië - 3.45,393. Noorwegen - 3.46,504. Nederland - 3.49,34 Zondag 10 december1.000 meter vrouwen1. Miho Takagi (Jap) - 1.15,282. Brittany Bowe (VS) - 1.16,203. Kimi Goetz (VS) - 1.16,254. Femke Kok 1.16,5114. Helga Drost 1.18,53 Tweede 500 meter mannen1. Laurent Dubreuil (Can) - 34,732. Gao Tingyu (Chi) - 34,793. Damian Zurek (Pol) - 34,8711. Janno Botman 35,2314. Sebastian Diniz - 35,35Hein Otterspeer - gediskwalificeerd 5.000 meter mannen1. Patrick Roest - 6.18,012. Hallgeir Engebraten (Noo) - 6.23,843. Davide Ghiotto (Ita) - 6.24,669. Marwin Talsma - 6.28,75 Massastart vrouwen1. Irene Schouten2. Ivanie Blondin (Can)3. Mia Kilburg-Manganello (VS)4. Marijke Groenewoud Vrouwen500 meter: Femke Kok, Naomi Verkerk, Dione Voskamp, Marrit Fledderus en Michelle de Jong1.000 meter: Femke Kok, Marrit Fledderus, Helga Drost, Naomi Verkerk en Elisa Dul1.500 meter: Marijke Groenewoud, Esther Kiel, Joy Beune, Melissa Wijfje en Elisa Dul3.000 meter: Irene Schouten, Marijke Groenewoud, Elisa Dul, Joy Beune en Sanne in 't HofMassastart: Marijke Groenewoud en Irene SchoutenPloegenachtervolging: Joy Beune, Marijke Groenewoud en Irene Schouten Mannen500 meter: Sebas Diniz, Hein Otterspeer, Janno Botman, Jenning de Boo en Tim Prins1.000 meter: Tim Prins, Jenning de Boo, Janno Botman en Hein Otterspeer1.500 meter: Patrick Roest, Wesly Dijs, Louis Hollaar en Marcel Bosker5.000 meter: Patrick Roest, Jesse Speijers, Marwin Talsma, Gert Wierda en Marcel BoskerMassastart: Bart Hoolwerf en Marcel BoskerPloegenachtervolging: Bart Hoolwerf, Marcel Bosker en Gert Wierda ","Schaatsen, World Cup, Tomaszów, Polen"
285,Pakistaanse oud-premier Khan krijgt nog een celstraf van veertien jaar ,Imran Khan is woensdag veroordeeld tot veertien jaar cel wegens de illegale verkoop van staatsgeschenken. Dinsdag kreeg de Pakistaanse oud-premier al tien jaar cel opgelegd voor het lekken van staatsgeheimen., Door onze nieuwsredactie ,2024-01-31T07:44:38+01:00, Buitenland ,"Imran Khan is woensdag veroordeeld tot veertien jaar cel wegens de illegale verkoop van staatsgeschenken. Dinsdag kreeg de Pakistaanse oud-premier al tien jaar cel opgelegd voor het lekken van staatsgeheimen. Ook Khans vrouw Bushra Bibi is veroordeeld tot een celstraf van veertien jaar. Volgens de Pakistaanse rechter heeft Khan staatsgeschenken verkocht voor eigen gewin. Het gaat om onder meer sieraden en horloges die de Saoedische regering aan Pakistan heeft geschonken. Khan wordt ook tien jaar uitgesloten van politieke functies, meldt zijn partij Pakistan Tehreek-e-Insaf (PTI). Het team van Khan noemt de veroordeling ""een verdrietige dag voor de Pakistaanse rechtsstaat"". Volgens zijn advocaat is het een overhaaste uitspraak en heeft de rechter niet gewacht tot Khans advocaten in de rechtbank waren aangekomen. De voormalige premier denkt dat de aanklachten tegen hem politiek gemotiveerd zijn. Dinsdag is Khan al veroordeeld tot tien jaar cel vanwege het lekken van een gecodeerde geheime boodschap van de Pakistaanse ambassadeur in Washington. Volgens BBC News kan Khan zijn gevangenisstraffen tegelijk uitzitten. Khan was van 2018 tot 2022 premier van Pakistan. Hij werd afgezet na een motie van wantrouwen in het parlement. De voormalige politicus beweert dat hij het slachtoffer is van een samenzwering tussen de VS en de Pakistaanse legertop. Sinds 2022 is Khan verwikkeld in meerdere rechtszaken. In augustus 2023 werd hij gearresteerd en in eerste instantie veroordeeld tot een celstraf van drie jaar. Die straf werd geschorst, maar vanwege de andere aanklachten bleef Khan vastzitten. Zijn vrouw was nog op vrije voeten, maar meldde zich woensdag na de veroordeling bij de gevangenis. De veroordelingen komen vlak voor de verkiezingen in Pakistan, die 8 februari plaatsvinden. Khan kon daar al niet aan meedoen vanwege zijn veroordeling in augustus, maar is onder de bevolking nog wel erg populair. ","Buitenland, Pakistan"
286,Bekijk alle uitslagen van de wereldbeker schaatsen in Salt Lake City ,De schaatsers reden de afgelopen drie dagen een wereldbeker in Salt Lake City. Bekijk hier alle uitslagen van de wedstrijden op de snelste ijsbaan ter wereld., Door onze sportredactie ,2024-01-25T17:24:17+01:00, Schaatsen ,"De schaatsers reden de afgelopen drie dagen een wereldbeker in Salt Lake City. Bekijk hier alle uitslagen van de wedstrijden op de snelste ijsbaan ter wereld. Vrijdag 26 januariEerste 1.000 meter vrouwen1. Miho Takagi (Jap) - 1.12,772. Kimi Goetz (VS) - 1.12,853. Mei Han (Chi) - 1.13,645. Antoinette Rijpma-de Jong - 1.14,119. Isabel Grevelt - 1.14,4110. Femke Kok - 1.14,4211. Jutta Leerdam - 1.14,6516. Naomi Verkerk - 1.15,32 Eerste 1.000 meter mannen1. Jordan Stolz - 1.05,37 (wereldrecord)2. Zhongyan Ning (Chi) - 1.06,973. David Bosa (Ita) - 1.07,065. Tim Prims - 1.07,207. Jenning de Boo - 1.07,3719. Kjeld Nuis - 1.15,16 3.000 meter vrouwen1. Joy Beune - 3.56,862. Irene Schouten - 3.58,203. Valerie Maltais (Can) - 3.59,714. Marijke Groenewoud - 4.00,925. Sanne in 't Hof - 4.01,038. Elisa Dul - 4.02,04 Massastart mannen1. Jae-Won Chung (Z-Ko) - 60 punten2. Bart Swings (Bel) - 54 punten3. Bart Hoolwerf - 48 punten Zaterdag 27 januari1.500 meter mannen1. Jordan Stolz (VS) - 1.40,872. Ning Zhongyan (Chi) - 1.41,783. Wesly Dijs - 1.42,774. Connor Howe (Can) - 1.42,835. Seitaro Ichinohe (Jap) - 1.43,2414. Patrick Roest - 1.44,44 500 meter vrouwen1. Erin Jackson (VS) - 36,902. Kimi Goetz (VS) - 37,083. Min-Sun Kim (ZKo) - 37,224. Femke Kok - 37,265. Na-Hyun Lee (ZKo) - 37,348. Marrit Fledderus - 37,5911. Jutta Leerdam - 37,7019. Naomi Verkerk - 38,24 1.500 meter vrouwen1. Miho Takagi (Jap) - 1.51,602. Antoinette Rijpma-de Jong - 1.52,043. Joy Beune - 1.52,234. Mei Han (Chi) - 1.52,955. Marijke Groenewoud - 1.53,178. Melissa Wijfje - 1.53,9118. Esther Kiel - 1.57,31 500 meter mannen1. Jordan Stolz (VS) - 33,962. Laurent Dubreuil (Can) - 34,053. Yuma Murakami (Jap) - 34,164. Jun-Ho Kim (ZKo) - 34,185. Jenning de Boo - 34,219. Janno Botman - 34,3516. Hein Otterspeer - 34,59 Ploegenachtervolging mannen1. Verenigde Staten - 3.33,66 (wereldrecord)2. Noorwegen - 3.35,303. Italië - 3.36,694. Nederland (Huizinga, Snellink, Hoolwerf) - 3.38,355. China - 3.41,95 Ploegenachtervolging vrouwen1. Canada - 2.54,072. Japan - 2.55,513. Verenigde Staten - 2.57,664. Polen - 2.58,715. Italië - 2.58,90Nederland (2.53,42) was de beste in de B-groep Zondag 28 januariTweede 1.000 meter vrouwen1. Kimi Goetz (VS) - 1.13,082. Jutta Leerdam - 1.13,173. Femke Kok - 1.13,214. Brittany Bowe (VS) - 1.13,325. Min-Sun Kim (ZKo) - 1.13,426. Antoinette Rijpma-de Jong - 1.13,82 Tweede 1.000 meter mannen1. Jordan Stolz (VS) - 1.06,322. Tim Prins - 1.06,403. Tatsuya Shinhama (Jap) - 1.06,724. KJeld Nuis - 1.06,815. Conor McDermott-Mostowy (VS) - 1.06,916. Jenning de Boo - 1.06,9512. Joep Wennemars - 1.07,6020. Kai Verbij - 1.08,83 5.000 meter mannen1. Patrick Roest - 6.02,98 (Nederlands record)2. Davide Ghiotto (Ita) - 6.04,233. Ted-Jan Bloemen (Can) - 6.06,884. Sander Eitrem (Noo) - 6.07,735. Michele Malfatti (Ita) - 6.10,9713. Marcel Bosker - 6.21,7215. Jordan Stolz (VS) - 6.25,2816. Jesse Speijers - 6.25,48 Massastart vrouwen1. Ivanie Blondin (Can) - 8.14,702. Irene Schouten - 8.14,813. Valérie Maltais (Can) - 8.15,144. Binyu Yang (Chi) - 8.15,155. Marijke Groenewoud - 8.15,32 Mixed gender relay1. China - 2.54,902. Duitsland - 2.56,023. Zuid-Korea - 2.56,2011. Nederland (Dijs, Drost) - 3.07,66 ","Schaatsen, Salt Lake City"
287,Minister ondanks flink aantal ziekenhuispatiënten niet bezorgd over corona ,De hoeveelheid coronavirusdeeltjes in het riool is groter dan ooit. Op dit moment liggen er 916 mensen vanwege corona in het ziekenhuis. Toch maakt demissionair minister Ernst Kuipers (Volksgezondheid) zich daar geen zorgen over., Door onze nieuwsredactie ,2023-12-15T13:24:56+01:00, Coronavirus ,"De hoeveelheid coronavirusdeeltjes in het riool is groter dan ooit. Op dit moment liggen er 916 mensen vanwege corona in het ziekenhuis. Toch maakt demissionair minister Ernst Kuipers (Volksgezondheid) zich daar geen zorgen over. ""Nee, ik maak mij geen zorgen. De aantallen zijn wel echt weer groot. Maar ik maak me geen zorgen, omdat de opvang adequaat is"", zei de bewindsman vrijdag vlak voor de wekelijkse ministerraad. Momenteel liggen er 916 patiënten in het ziekenhuis vanwege corona, zegt een woordvoerder van het ministerie van Volksgezondheid tegen NU.nl. 49 van hen liggen op de intensive care. Volgens Kuipers is het mogelijk om een ""belangrijk deel van deze opnames te voorkomen door mensen te vaccineren"". Volgens hem heeft iets minder dan de helft van de zestigplussers en mensen met een kwetsbare gezondheid een prik gehaald. ""Ik zou graag willen dat dat veel hoger lag. We gaan nog een week door met het reguliere vaccinatieprogramma, tot en met volgende week vrijdag"", zei Kuipers. De minister roept mensen dan ook op de prik te halen. Ook mensen jonger dan zestig jaar kunnen zich nog tegen corona laten vaccineren. ","Coronavirus, Binnenland, Ernst Kuipers"
288,"Aanval in ziekenhuis Westoever, overleg over staakt-het-vuren ",Regelmatig geeft NU.nl je een overzicht van de situatie in Israël en de Palestijnse Gebieden. Met deze keer: Israël heeft leden van Hamas en Islamitische Jihad gedood in een ziekenhuis op de Westoever. Tegelijkertijd ontkent het een ziekenhuis in Gaza te hebben bestormd., Door onze nieuwsredactie ,2024-01-30T21:01:40+01:00, Oorlog Israël en Hamas ,"Regelmatig geeft NU.nl je een overzicht van de situatie in Israël en de Palestijnse Gebieden. Met deze keer: Israël heeft leden van Hamas en Islamitische Jihad gedood in een ziekenhuis op de Westoever. Tegelijkertijd ontkent het een ziekenhuis in Gaza te hebben bestormd. De ontwikkelingen in Israël en de Palestijnse Gebieden volgen elkaar snel op. Wij zetten de recente gebeurtenissen daarom geregeld op een rij. Abonneer je op de tag 'Gazaconflict-update' om een melding te krijgen als we weer zo'n overzicht plaatsen. Israël heeft drie mannen gedood bij een undercoveraanval in een ziekenhuis in Jenin, op de Westelijke Jordaanoever. De militie Islamitische Jihad bevestigde de dood van twee leden. Ook is bevestigd dat het derde slachtoffer lid was van Hamas. Zo'n tien Israëlische militairen met wapens betraden het Ibn Sina-ziekenhuis undercover, meldde Al Jazeera op basis van beelden van veiligheidscamera's. De militairen waren verkleed als dokters, verpleegkundigen en vrouwen. Ze gingen doelgericht op de mannen af. Israël meldt dat het leger ""leden van een terroristische cel van Hamas heeft geneutraliseerd"". Volgens de Israëlische veiligheidsdiensten waren de mannen betrokken bij het voorbereiden van een aanslag, die volgens Israël leek op de aanval van Hamas op 7 oktober. De mannen waren volgens Israël ook betrokken bij eerdere aanslagen, zoals een bomaanslag. Het lid van Hamas zou nauwe contacten hebben met buitenlandse hoofdkantoren van Hamas en nauw betrokken zijn bij een trainingscentrum. De Israëlische veiligheidsdiensten beweren dat de mannen het ziekenhuis gebruikten als schuilplaats, meldde The Times of Israel. Maar volgens Hamas werd een van de mannen in het ziekenhuis behandeld aan zijn verwondingen en werd hij doodgeschoten terwijl hij in bed lag. De Palestijnse tak van de Rode Halvemaan meldde dinsdag dat het Israëlische leger een ziekenhuis in Khan Younis in de Gazastrook heeft bestormd. De strijdkrachten drongen het Al Amal-hospitaal in Khan Younis binnen en dwongen personeel het complex te verlaten. Ook ontheemden die er toevlucht hadden gezocht moesten vertrekken, meldde de hulporganisatie. Volgens de Rode Halvemaan hebben Israëliërs mensen onder schot gehouden. Israël ontkende dat. Een legerwoordvoerder zei dat de Israëlische strijdkrachten het ziekenhuis niet hebben bestormd, en ook niet in het ziekenhuis zijn. De politieke leider van Hamas, Ismail Haniyeh, bevestigde dinsdag dat de Palestijnse beweging een voorstel voor een staakt-het-vuren heeft ontvangen. Hij zei dat Hamas het bestudeerde. Volgens Haniyeh heeft het prioriteit dat de Israëlische aanvallen stoppen en dat de Israëlische troepen zich uit de Gazastrook terugtrekken. De leider zei dat hij naar Caïro gaat om het voorstel te bespreken. Het voorstel kwam van een overlegronde in Parijs. Vertegenwoordigers van Egypte, Israël, Qatar en de Verenigde Staten hebben in Frankrijk gesproken over een bestand en de vrijlating van de ruim 130 Israëlische gijzelaars die nog in de Gazastrook worden vastgehouden door Hamas en andere groeperingen. Israël noemde het overleg in Europa constructief. ""Maar er zijn nog grote meningsverschillen."" Volgens sommige media, waaronder Sky News Arabia, wordt er gesproken over een bestand van een maand. Dat zou moeten ingaan aan het begin van de islamitische vastenmaand ramadan, op 11 maart. In die maand zou dan veel meer hulp naar de Gazastrook gebracht worden dan nu het geval is. Hamas zou daarnaast 30 van de ruim 130 overgebleven gijzelaars vrijlaten. In ruil daarvoor zou Israël dan 100 Palestijnse gevangenen vrijlaten. Beide partijen hebben daar niet op gereageerd. De Israëlische premier Benjamin Netanyahu zei wel dat het land geen militairen terugtrekt uit de Gazastrook als onderdeel van de eventuele deal. De premier zei ook niet bereid te zijn duizenden Palestijnse gevangenen vrij te laten in ruil voor de vrijlating van gijzelaars die in Gaza worden vastgehouden. Eind november vorig jaar kwamen Israël en Hamas een soortgelijke deal overeen. Toen werden de gewelddadigheden een week stilgelegd en werden gijzelaars en gevangenen vrijgelaten. Geen enkele organisatie kan de Palestijnse vluchtelingenorganisatie van de Verenigde Naties (UNRWA) op dit moment vervangen. Dat benadrukte Sigrid Kaag, de onlangs benoemde VN-coördinator voor hulp aan Gaza, dinsdag. Ze wees op de expertise bij de organisatie, die al tientallen jaren met de Palestijnse bevolking werkt. Het UNRWA is in opspraak geraakt omdat sommige medewerkers mogelijk betrokken waren bij de aanvallen van 7 oktober op Israël. ""Er is geen enkele manier waarop een organisatie de enorme capaciteit en het weefsel van het UNRWA kan vervangen"", zei Kaag, die verantwoordelijk is voor hulpverlening en wederopbouw. Kaag had de Veiligheidsraad van de VN kort daarvoor achter gesloten deuren op de hoogte gebracht van de stand van zaken. Dat was de eerste keer sinds haar benoeming, ongeveer een maand geleden. Na de Israëlische beschuldigingen aan het adres van UNRWA heeft een aantal landen, waaronder Nederland, donaties aan de organisatie stopgezet. ","Oorlog, Israël, Hamas, Palestijnse Gebieden, Buitenland, Israëlisch-palestijns Conflict, Gazaconflict-update, Gaza, Westoever"
289,"Rechter schrapt miljardenbonus Elon Musk, omvang van zijn fortuin nu onzeker ",Een Amerikaanse rechter heeft een beloningspakket ter waarde van 55 miljard dollar (ruim 50 miljard euro) voor Tesla-topman Elon Musk verworpen. Daardoor is de omvang van het fortuin van de rijkste man ter wereld opeens onzeker geworden., Door onze nieuwsredactie ,2024-01-30T23:53:42+01:00, Economie ,"Een Amerikaanse rechter heeft een beloningspakket ter waarde van 55 miljard dollar (ruim 50 miljard euro) voor Tesla-topman Elon Musk verworpen. Daardoor is de omvang van het fortuin van de rijkste man ter wereld opeens onzeker geworden. De steenrijke Musk kreeg het pakket al in 2018 toegezegd bij Tesla. Het ging om het grootste beloningspakket voor een bedrijfsbestuurder ooit. Maar een aandeelhouder bestempelde de megabeloning als buitensporig. Een rechter in de Amerikaanse staat Delaware is nu meegegaan in die redenering. Het betreft geen beloning die Musk in contanten kreeg. In plaats daarvan kreeg hij aandelenopties toegezegd voor als hij met Tesla bepaalde doelstellingen behaalde. Dat het bedrag zo hoog uitpakt, komt doordat de beurskoers van Tesla in de loop van de jaren flink is gestegen. Richard Tornetta, een kleine belegger in Tesla, vond de bonus niet deugen en spande in 2018 een zaak aan. Op dat moment was er namelijk direct veel speculatie dat de beurskoers van Tesla weleens tot grote hoogte zou kunnen stijgen. Tornetta vond het daarnaast oneerlijk dat Musk de beloning toegewezen kreeg van een bestuur dat volledig onder zijn controle zou staan. Zo was een van de betrokken bestuurders zijn broer Kimbal Musk. Toch is de zaak niet zo simpel. Advocaten van Musk wezen er eerder op dat de aandeelhouders van Tesla het voorstel in grote meerderheid hebben aangenomen. Verder zou Musk door de bonus gefocust zijn geweest op het beter maken van Tesla. Daaraan zou te danken zijn dat de beurskoers zo hard is opgelopen, wat in het belang is van alle aandeelhouders. Tegen de uitspraak kan nog beroep worden aangetekend. Als ook dan wordt geoordeeld dat Musk de bonus niet mag krijgen, zou zijn vermogen dalen tot ruim 154 miljard dollar. Daardoor verliest hij volgens Bloomberg mogelijk zijn titel als rijkste persoon op aarde. Op dit moment heeft Musk een vermogen van ruim 210 miljard dollar. Op de tweede plek staat Bernard Arnault van het concern LVMH. Op plek drie staat Amazon-baas Jeff Bezos. Musk heeft inhoudelijk nog niet op de uitspraak gereageerd. Wel reageerde hij op X door te schrijven dat ondernemers Delaware moeten mijden. ","Economie, Tesla, Elon Musk"
290,Zwangere Hilary Duff deelt echo van vierde kind ,"Hilary Duff heeft een echofoto van haar vierde kindje gedeeld. ""Kleine stinker met de schattige neus"", schrijft de zangeres en actrice bij de foto op Instagram.", Door onze entertainmentredactie ,2023-12-16T12:17:37+01:00, Achterklap ,"Hilary Duff heeft een echofoto van haar vierde kindje gedeeld. ""Kleine stinker met de schattige neus"", schrijft de zangeres en actrice bij de foto op Instagram. Duff kondigde woensdag aan dat ze voor de vierde keer moeder wordt. De Lizzie McGuire-actrice maakte het nieuws bekend via een kerstkaart. Op de kaart houdt de 36-jarige Duff haar hand op haar buik. Ook haar man Matthew Koma en haar kinderen Luca (11), Banks (5) en Mae (2) staan op de foto. Het wordt het derde kind van Duff en Koma samen, die sinds 2017 een relatie hebben. De twee leerden elkaar kennen toen ze samen aan Duffs album Breathe In, Breathe Out werkten. Zoon Luca kreeg de actrice met haar ex-man Mike Comrie. ","Achterklap, Hilary Duff"
291,"Groene, gezonde kamerplanten: deze tips kende je vast nog niet ","In de meeste woonkamers is de kerstboom inmiddels weer ingewisseld voor ander groen. Een flinke drakenklimop bijvoorbeeld, een grote bananenplant of een cowboycactus. Twee experts delen de beste tips om je plant in leven te houden.", Door Elise Vermeeren ,2024-01-20T05:06:26+01:00, Slimmer leven ,"In de meeste woonkamers is de kerstboom inmiddels weer ingewisseld voor ander groen. Een flinke drakenklimop bijvoorbeeld, een grote bananenplant of een cowboycactus. Twee experts delen de beste tips om je plant in leven te houden. Kijk naar de plek in je kamer en kies daar je plant op uit, zegt Yvette Smit. Met Pucks Planten geeft zij workshops en een online cursus kamerplantenverzorging. ""Neem bijvoorbeeld de plek waar je kerstboom stond. Is dat op het zuiden? Zet er dan een plant neer die goed tegen volle zon kan: een jungleachtige zoals een bananenplant of een paradijsvogelplant.""Het oosten is vaak een perfecte plek voor je kamerplant. De windrichtingen zijn niet voor iedereen makkelijk, weet Smit, maar je weet vaak wel waar de zon opkomt in je woonkamer. Dat is het oosten. En je ziet 'm ondergaan in het westen. Tip: op je smartphone zit vaak ook een kompas. Iedereen kan planten verzorgen, maar ben je onzeker over je groene vingers? Kies dan geen dramaqueen zoals de calathea of de krulvaren, zegt Job van Holland, plantendokter bij kamerplantenwebshop Plantsome. Een yucca is makkelijk, net als de emeraldpalm en de monstera. Een tillandsia is een luchtplantje dat je helemaal niet hoeft te verzorgen. Stof je planten af en maak ze schoon, adviseert Smit. Daarmee haal je ongedierte weg en voorkom je plagen. Je kunt je plant dan meteen goed bekijken en zien wat-ie nodig heeft. In de winter is de lucht in je huis droog. Daarom raadt Van Holland aan om je planten drie keer per week te vernevelen met een plantenspuit. ""Vernevelen kun je niet te veel doen. Vergeet niet dat alle kamerplanten tropisch zijn, dus je kunt de lucht echt goed vochtig houden."" Zo haal je meteen het stof weg, want door stof op de blaadjes kunnen planten minder licht opnemen. Schaf een watermeter aan, tipt kamerplantenexpert Smit. Die steek je in de aarde en dan zie je meteen of het tijd is voor een waterbeurt. ""Dat is effectiever dan een schema waarbij je bijvoorbeeld elke woensdag en zaterdag al je planten begiet. Loop met je gieter en watermeter langs je planten, en kijk per plant wat-ie wil."" Verpotten is niet vaak nodig, ook niet bij snelgroeiende planten. ""Een bananenboom kan prachtig groot groeien, maar heeft een klein wortelstelsel en kan lang blijven staan in een kleine pot."" Het gevaar van een te grote pot is dat er te veel water in blijft liggen na het begieten, weet Smit. Breken de wortels echt door de pot, dan kun je wel verhuizen naar een grotere pot. Maar let op: niet nu, want het is winter. In de lente, als de groei op gang komt, is het tijd voor dit werk. Een veelgemaakte fout is sloten water bij je plant gieten als de blaadjes bruin worden. Plantendokter Van Holland: ""Je denkt dat-ie dorst heeft, maar als de blaadjes bruin worden heeft de plant te veel water gehad. Een keertje is niet erg. Maar krijgt een plant consequent te veel water, dan gaan de wortels rotten."" Dan is het einde verhaal. Je kunt de boel nog proberen te redden door de zwarte, rotte wortels weg te snijden en de nog gezonde wortels aan het werk te zetten, maar ook daarvoor geldt: niet nu. In de winter heeft je kamerplant rust. Een terracotta pot zuigt water op. Gebruik deze niet voor je jungle-achtige planten die veel water willen, maar voor bijvoorbeeld een cactus of vetplant. Vind je het moeilijk om waterschema's bij te houden? Dan kun je ook een app het groenevingernadenkwerk laten doen. ""De app van Plantsome stuurt je meldingen als je je plant water moet geven en geeft je per plant tips over de verzorging. Dan kan het haast niet misgaan."" Je geeft je plant een naam, zet 'm op de foto en de app laat heel precies weten wat-ie nodig heeft. De app Planta herkent je plant als je het zelf niet zo goed weet. Plantigo geeft naast tips ook de mogelijkheid om stekjes te ruilen met buurtgenoten. Bananenwater, koffieprut en eierschalen zijn natuurlijke voedingsmiddelen voor planten, maar ze geven geen enorme boost. Koop een goede biologische plantenvoeding, zegt Smit, en geef voeding als ze gaan groeien, in de lente dus. Potgrond met voeding is fijn voor je plant, maar Smit gebruikt liever wormencompost, en mixt dat met aarde. In zakken potgrond bij de tuinwinkel zit veengrond - die wordt aan onze bodem onttrokken en dat schaadt de veengebieden. Spint, wolluis, trips, rouwvliegjes: het zijn beestjes die je kamerplant ziek maken. Heb je een plant met ongedierte en wil je 'm redden? Zet de plant dan gauw in quarantaine zodat ze niet naar je andere planten gaan. Je kunt natuurlijke bestrijders inzetten, zoals roofmijten. Die zijn online te bestellen en eten de plaagbeestjes op. Ze zijn ook preventief in te zetten. Smit: ""Ze leven niet lang, maar doen hun werk goed. Zet al je planten in groepen bij elkaar en laat de mijten rondlopen en aan het werk gaan."" ","Slimmer Leven, Nieuws, Nu.nl, Cowboycactus"
292,Hertenkampen mogen tóch blijven door aanpassing dierenlijst ,Hertenkampen mogen blijven bestaan. De kampen werden eerder bedreigd omdat er een verbod op het houden van dam- en edelherten zou komen. Maar voor de dieren gaat een uitzondering gelden., Door onze nieuwsredactie ,2023-12-12T13:33:28+01:00, Dieren ,"Hertenkampen mogen blijven bestaan. De kampen werden eerder bedreigd omdat er een verbod op het houden van dam- en edelherten zou komen. Maar voor de dieren gaat een uitzondering gelden. Het demissionaire kabinet komt volgend jaar met een zogenoemde huis- en hobbydierenlijst, waarop dieren staan die je mag houden. Dieren die niet op de lijst staan, zijn verboden. Herten zouden aanvankelijk niet op de lijst komen. Wel mochten hertenkampen openblijven tot de laatste herten overleden zouden zijn. ""Na de publicatie van het voorstel van de huis- en hobbydierenlijst is ermaatschappelijk veel aandacht geweest voor deze lijst. Er waren veelinstemmende reacties, maar ook zorgen, met name van houders van damherten en edelherten in hertenkampen"", schrijft demissionair minister Piet Adema (Landbouw) dinsdag. De houders hebben volgens de bewindsman aandacht gevraagd voor het feit dat ""hertenkampen in Nederland een lange geschiedenis kennen, op grote schaal voorkomen en een maatschappelijk waarde hebben"". Dat heeft Adema doen besluiten een permanente vrijstelling te verlenen aan houders van damherten en edelherten. Begin dit jaar zei Adema nog dat het houden van herten verboden zou moeten worden. ""Het dier is bedoeld om vrij in de natuur te lopen"", liet de politicus toen weten. Adema verwacht dat de lijst met toegestane dieren op 1 mei 2024 definitief zal worden vastgesteld, waarna de lijst op 1 juli in werking treedt. ","Dieren, Herten, Binnenland"
293,Kabinet en Tweede Kamer wijzen bij miljoenenbesparing jeugdzorg naar elkaar ,"Het is nog altijd onduidelijk wat er moet gebeuren met de geplande bezuiniging van 511 miljoen euro op jeugdzorg. Een deel van de Tweede Kamer wil het schrappen, maar de formerende partijen steunen dit niet. Het demissionaire kabinet wil zelf ook geen besluit nemen.", Door Sanne Oving ,2024-01-29T17:43:32+01:00, Politiek ,"Het is nog altijd onduidelijk wat er moet gebeuren met de geplande bezuiniging van 511 miljoen euro op jeugdzorg. Een deel van de Tweede Kamer wil het schrappen, maar de formerende partijen steunen dit niet. Het demissionaire kabinet wil zelf ook geen besluit nemen. Vanaf volgend jaar moet er 511 miljoen euro worden bespaard op de jeugdzorg. Tenminste, dat is het plan van het demissionaire kabinet. Maar of dat nog gaat gebeuren en hoe dat geld dan precies moet worden bespaard, is maandag tijdens een debat in de Tweede Kamer nog niet duidelijk geworden. De jeugdzorg gaat de komende jaren flink op de schop. De zogenoemde Hervormingsagenda Jeugd moet ervoor zorgen dat de zorg voor kinderen en jongeren niet alleen beter wordt, maar ook betaalbaar blijft. Om de verbeteringen niet in de weg te lopen, werden eerder geplande bezuinigingen al deels teruggedraaid. Maar het demissionaire kabinet voerde daarnaast nog een extra bezuiniging van 511 miljoen euro in, en die is gewoon blijven staan. Dit tot ongenoegen van de jeugdzorg zelf, de gemeenten (die de jeugdzorg financieren) en onder meer GL-PvdA. Kamerlid Lisa Westerveld diende maandag de motie in om de bezuiniging voorlopig te schrappen. Vanuit het werkveld wordt gevreesd dat de bezuiniging de situatie in de jeugdzorg verslechtert. ""Als we met elkaar vinden dat het onbestaanbaar is dat er enorme wachtlijsten zijn, dan moeten we met elkaar vandaag in staat zijn de extra bezuiniging van 511 miljoen euro te schrappen"", zei Westerveld. Westerveld kreeg daarin bijval van SP, ChristenUnie (CU) en SGP. Er moet eerst gekeken worden naar wat er veranderd kan worden voordat er wordt bezuinigd, vinden ze. ""Niet eerst: we smijten het geld weg en kijken daarna of er nog iets te hervormen valt"", zei Chris Stoffer (SGP). Het is ook nog steeds niet duidelijk hoe die 511 miljoen in de praktijk moet worden bezuinigd. Op verzoek van Westerveld kwam demissionair staatssecretaris Maarten van Ooijen (Jeugdzorg) vlak voor het debat met een paar opties. Het geld zou volgens hem onder meer kunnen worden gehaald uit het invoeren van een eigen bijdrage voor ouders en het schrappen van zorg voor ernstige dyslexie. Maar Van Ooijen vindt dat een demissionair kabinet niet in de positie zit om een van deze opties te kiezen. Hij wil dit overlaten aan een nieuw kabinet of nu aan de Kamer. Die kan ook in meerderheid besluiten om de bezuiniging te schrappen. Dat past ook in het straatje van Van Ooijen. De bewindsman noemde zijn eigen voorstellen om de bezuiniging in de praktijk wel door te voeren, voorafgaand aan het debat ""draconische, onverantwoordelijke maatregelen"". ""Ik heb alleen laten weten wat deze opties zijn. Maar als je het mij vraagt, dan zou ik zeggen: elk van deze opties is eigenlijk onverantwoord voor de kwetsbaarste kinderen in Nederland"", zei hij op NPO Radio 1. Maar als de bezuiniging niet doorgaat, moet de 511 miljoen euro wel ergens vandaan gehaald worden. Ook daar wil het demissionaire kabinet de vingers niet aan branden. Het lijkt er ook niet op dat de Kamer het besluit zal nemen. De partijen die nu met elkaar in gesprek zijn over het vormen van een nieuw kabinet, kaatsen de bal juist weer terug naar het demissionaire kabinet. ""De staatssecretaris moest zich de afgelopen jaren hard maken voor de 511 miljoen, waarvan iedereen had kunnen zien dat dat niet uitvoerbaar was"", zei NSC-Kamerlid Faith Bruyning. ""Gaat u zelf uw verantwoordelijkheid vinden om daarvoor de oplossing te vinden?"" Naast de NSC (die ook het woord voerde voor de BBB) namen ook de PVV en NSC maandag geen stelling in over de vraag of de bezuiniging geschrapt moet worden. Het zorgde voor frustratie bij andere partijen. ""Dan hebben we toch een heel raar politiek moment te pakken? Als twee partijen naar elkaar wijzen en er vervolgens geen oplossing komt?"", vroeg Westerveld zich af. ","Politiek, Jeugdzorg, Binnenland, Sanne Oving, Tweede Kamer"
294,"Stagevergoedingen lopen flink uiteen: de één krijgt 700 euro, de ander niks ","Stagevergoedingen in Nederland lopen sterk uiteen. Waar de ene student voor een stage 700 euro per maand ontvangt, krijgt een andere stagiair helemaal niets. In 2022 heeft 44 procent van de studenten geen stagevergoeding ontvangen.", Door Hanna Ozinga ,2023-09-17T12:05:50+02:00, Economie ,"Stagevergoedingen in Nederland lopen sterk uiteen. Waar de ene student voor een stage 700 euro per maand ontvangt, krijgt een andere stagiair helemaal niets. In 2022 heeft 44 procent van de studenten geen stagevergoeding ontvangen. Alle studenten die stage lopen, zouden een vergoeding moeten krijgen, vinden studentenvakbond LSVb en belangenorganisatie ISO. De laatstgenoemde organisatie pleit samen met Probeer de Bond en CNV Jongeren voor een verplichte stagevergoeding. ""Studenten met een bijbaan verdienen gemiddeld ruim 500 euro per maand"", vertelt ISO-voorzitter Demi Janssen. Zij zou graag een stagevergoeding van rond dat bedrag zien. Studenten die fulltime stage lopen houden namelijk weinig tijd over voor een bijbaan. Studenten kunnen voor hun stage een vergoeding van de werkgever krijgen. Dat is in Nederland niet wettelijk verplicht. Werkgevers mogen zelf de hoogte van een eventuele vergoeding bepalen. ""Stage is in de eerste plaats bedoeld om te leren, niet om te werken"", zegt een woordvoerder van werkgeversvereniging AWVN. De vereniging is het niet eens met een verplichte stagevergoeding. ""Wat een reële stagevergoeding is, is volledig afhankelijk van de stage."" De stagevergoeding is dan ook geen loon, maar een soort onkostenvergoeding. Daar staat wel tegenover dat een stagiair niet het werk van een vaste kracht mag uitvoeren. De stage moet echt in het teken staan van leren. De stagevergoedingen stegen vorig jaar enigszins mee met de inflatie. De gemiddelde vergoeding steeg in 2022 met 3 procent, meldt vacaturesite Magnet.me. De cao-lonen gingen in dat jaar met 3,8 procent omhoog. Een stage is een belangrijk onderdeel van een studie. Door mee te werken bij een bedrijf in het werkveld van de studierichting kunnen studenten veel leren. ","Economie, Onderwijs, Werk, Stage, Stagevergoedingen, Nederland"
295,Adobe na dreiging Nederlandse massaclaim: 'Verkeerde bedrijf aangeklaagd' ,"Claimstichting SDBN heeft haar massaclaim tegen de verkeerde partij aangespannen, zegt Adobe. SDBN beweert dat het softwarebedrijf via sites van tal van bedrijven stiekem persoonsgegevens verzamelt, maar Adobe spreekt dat tegen.", Door onze techredactie ,2023-12-14T09:23:00+01:00, Tech ,"Claimstichting SDBN heeft haar massaclaim tegen de verkeerde partij aangespannen, zegt Adobe. SDBN beweert dat het softwarebedrijf via sites van tal van bedrijven stiekem persoonsgegevens verzamelt, maar Adobe spreekt dat tegen. Adobe verzamelt volgens SDBN op grote schaal privacygevoelige informatie van Nederlanders. Daarmee overtreedt het softwarebedrijf volgens de claimstichting de privacywetgeving. SDBN eist daarom namens alle Nederlandse internetgebruikers een schadevergoeding. Maar de massaclaim berust volgens Adobe op een misverstand. Het softwarebedrijf stelt dat die websites van klanten zelf de gegevens verzamelen. Het softwarebedrijf zou die data vervolgens alleen maar verwerken. ""Dit betekent dat de klant de gegevensbeheerder is en daarom beslissingen neemt en verantwoordelijkheid heeft over welke cookies op zijn websites worden geplaatst"", meldt Adobe in een schriftelijke reactie. Klanten zijn volgens het bedrijf zelf verantwoordelijk voor wat ze doen met de verzamelde gegevens. De massaclaim van SDBN draait om de Adobe Experience Cloud. Dat is een platform waarmee bedrijven profielen van internetgebruikers kunnen maken, zodat bedrijven gerichter kunnen adverteren en jij alleen advertenties krijgt te zien voor producten en diensten waarnaar jij mogelijk op zoek bent. Gebruikers van de Adobe Experience Cloud kunnen volgens Adobe de cookiemeldingen op hun websites aanpassen om aan de lokale wetgeving te voldoen. Als website-eigenaren dat niet doen, zijn zij in overtreding en niet Adobe, stelt het bedrijf. SDBN spreekt van een al bekend standpunt, maar is het niet eens met de lezing van Adobe. ""Vandaar dat Stichting Data Bescherming Nederland woensdag een massaclaim is gestart."" ","Tech, Privacy, Adobe, Avg, Sdbn, Nederlandse Massaclaim"
296,Eerlijke huurmarkt moet voor minder leegstand in winkelstraat zorgen ,Verschillende branche- en ondernemersorganisaties roepen op tot een eerlijkere en nieuwe huurmarkt. Ze vinden dat er meer evenwicht moet komen bij huurafspraken over winkel- en horecapanden. Op die manier kunnen faillissementen en lege winkelstraten worden voorkomen., Door Ertan Basekin ,2024-01-30T17:05:20+01:00, Economie ,"Verschillende branche- en ondernemersorganisaties roepen op tot een eerlijkere en nieuwe huurmarkt. Ze vinden dat er meer evenwicht moet komen bij huurafspraken over winkel- en horecapanden. Op die manier kunnen faillissementen en lege winkelstraten worden voorkomen. Verhuurders maakten tot nu toe vooral gebruik van de Huurovereenkomst Winkelruimte, die is opgesteld door verhuurders die zijn verenigd in de Raad voor Onroerende Zaken (ROZ). Verschillende branche- en werkgeversorganisaties vinden dit model niet meer houdbaar als het gaat om de belangen en verantwoordelijkheden van huurders en verhuurders. Ze komen nu met een alternatief model, waarin duidelijke afspraken moeten worden gemaakt over de hoogte van de huur en de situatie tijdens bijvoorbeeld een pandemie of extreem hoge inflatie. Onder meer Koninklijke Horeca Nederland, MKB-Nederland, het Centraal Bureau Levensmiddelenhandel, het Vakcentrum en de Raad Nederlandse Detailhandel nemen het voortouw. ""Dit is een beter model, dat moet leiden tot meer evenwicht op de huurmarkt"", zegt algemeen directeur Jan Meerman van INretail, de branchevereniging voor de mode-, sport- en schoenenwinkels. ""Ook verhuurders hebben er belang bij dat het goed gaat in de horeca en de detailhandel."" De zogenoemde Huurdersvariant biedt een betere balans tussen de belangen van huurders en verhuurders bij contractbesprekingen over de huur van een winkel- of horecapand. Eerder zei de Tweede Kamer dat de huidige situatie negatieve gevolgen heeft voor de winkelstraat. Tijdens de coronacrisis lagen winkeliers en verhuurders vaak met elkaar overhoop over de hoogte van de huur. Vooral tijdens de lockdowns speelde de vraag of er wel of niet moest worden betaald. Ook de hoge inflatie en de energierekening leidden ertoe dat de huren soms met wel 14 procent omhooggingen. ""Meer evenwichtige huurovereenkomsten zijn uiteindelijk in ieders belang. Verhuurders moeten rendement op hun vastgoed kunnen maken en huurders moeten geld verdienen aan de onderneming"", zegt huurrechtadvocaat Mark van Heeren. ""Verplichtingen en verantwoordelijkheden van huurders en verhuurders moeten dan in balans zijn. Partijen willen voor langere tijd een overeenkomst met elkaar aangaan. Bovendien zullen evenwichtigere huurovereenkomsten ook bijdragen aan meer vitale en duurzame binnensteden, en daar hebben we allemaal belang bij."" Volgens voorzitter Jacco Vonhof van MKB-Nederland is het de bedoeling dat ondernemers dit als uitgangspunt nemen bij onderhandelingen. Maar dat betekent niet dat verhuurders daarmee akkoord moeten gaan. ""Het gaat om de macht op de markt, en dat kan bij onderhandelingen tussen private partijen mislopen."" ""Op deze manier moeten we komen tot een evenwichtiger model. Verhuurders hebben zich tijdens de coronacrisis keurig gedragen, maar sommigen ook niet. Daar moeten we nu vanaf."" ","Economie, Mkb, Nederland, Huursector"
297,Emily in Paris-actrice Ashley Park mag binnenkort weer aan de slag na ic-opname ,"Ashley Park is na een ziekenhuisopname terug in Parijs voor de opnames van de serie Emily in Paris. De actrice, die een bloedvergiftiging had, mocht van de artsen weer vliegen nadat de behandelingen waren aangeslagen.", Door onze entertainmentredactie ,2024-01-30T06:24:01+01:00, Achterklap ,"Ashley Park is na een ziekenhuisopname terug in Parijs voor de opnames van de serie Emily in Paris. De actrice, die een bloedvergiftiging had, mocht van de artsen weer vliegen nadat de behandelingen waren aangeslagen. ""Ik ben nu aan het herstellen en uitrusten in Parijs, waar ik een enorm warm welkom heb gekregen van geliefden en mijn Emily in Paris-familie"", schrijft de 32-jarige Park bij een reeks foto's op Instagram. Zo is te zien dat de actrice overladen is met bloemen en knuffelt met haar tegenspeler Lily Collins. Park schrijft dat ze een medische keuring afwacht om weer aan het werk te gaan. ""Ik kan niet wachten om mijn collega's weer te vergezellen op de set."" Ze belooft dat ze goed voor zichzelf zal zorgen om weer ""in vorm"" te komen. De Amerikaanse kreeg een amandelontsteking toen ze in december op vakantie was in Thailand. Die ontsteking verergerde en veroorzaakte een septische shock. Ze werd opgenomen op de intensive care, waar ze een week heeft gelegen. De opnames voor het vierde seizoen van de Netflix-hit Emily in Paris zijn onlangs van start gegaan. De comedy volgt de belevenissen van Emily (Collins), een Amerikaanse marketeer die aan de slag gaat bij een Frans pr-bureau. Park speelt haar beste vriendin Mindy. ","Achterklap, Emily, Actrice, Paris, Ashley Park, Parijs"
298,Verzekeraars vergoeden niet alle zorgverleners: maak een goede keuze ,Voor eind december moet je bepalen of je komend jaar overstapt naar een andere zorgverzekering. Daarbij is naast de premie voor veel mensen ook belangrijk of zorgverleners dicht bij huis wel volledig worden vergoed. Zo maak je een goede keuze., Door Thijs Rösken ,2023-12-16T11:51:32+01:00, Economie ,"Voor eind december moet je bepalen of je komend jaar overstapt naar een andere zorgverzekering. Daarbij is naast de premie voor veel mensen ook belangrijk of zorgverleners dicht bij huis wel volledig worden vergoed. Zo maak je een goede keuze. ""Het is dus heel belangrijk om na te gaan met welke zorgverleners je zorgverzekering een contract heeft"", zegt Tijmen Hendriksen van de Patiëntenfederatie. ""Zeker als je nu al weet dat je komend jaar veel zorg nodig hebt. Anders moet je mogelijk een kwart of een derde van de kosten zelf betalen."" Hij raadt daarom aan op de websites van zorgverzekeraars op zogenoemde Zorgzoeker-pagina's te bekijken of de zorgverleners waar je vaak komt gecontracteerd zijn. Daar vul je dan namen van zorgverleners in om te zien of die gecontracteerd zijn. Of je kunt bekijken welke fysiotherapeuten, apotheken of tandartsen in de regio gecontracteerd zijn. ""Laat je goed informeren"", raadt ook een woordvoerder van Zorgverzekeraars Nederland aan. ""En vind je het ingewikkeld, bel dan je zorgverzekeraar."" Lastig bij je zoektocht is overigens dat op dit moment grote zorgverzekeraars nog niet klaar zijn met alle contractonderhandelingen. ""Van de ziekenhuizen is nu gemiddeld 79 procent gecontracteerd door de zorgverzekeraars"", zegt Mirjam Prins van vergelijkingssite Independer. Elk jaar is een deel van de contracten nog niet klaar, zegt Prins. ""En het percentage loopt elke dag op. Zorgverzekeraars beloven soms voordat contracten rond zijn al dat ook behandelingen bij ziekenhuizen zonder contract volledig worden vergoed. Maar vooralsnog hebben alleen a.s.r. en ONVZ dat voor komend jaar gedaan."" ""Eigenlijk komt het uiteindelijk elk jaar goed met alle ziekenhuizen"", zegt Prins. ""Maar om helemaal zeker te zijn, is het goed om te checken of er al een contract is."" Heb je een nieuwe zorgverzekering op het oog, zoek dan het dichtstbijzijnde ziekenhuis op, raadt ze aan. ""Als je je been breekt, wil je toch graag je behandeling volledig vergoed krijgen, in plaats van een kwart zelf betalen."" Ook op de vergelijkingssite zelf staat bij de vergelijking hoeveel zorgverleners bij jou in de buurt gecontracteerd zijn. Patiënten die regelmatig zorgverleners bezoeken, weten goed waar ze naar moeten zoeken. Maar de meeste mensen weten niet precies welke zorg ze komend jaar te wachten staat. Hendriksen raadt aan om te bedenken of je veel te kiezen wil hebben. ""Als je niet afhankelijk wil zijn van het contracteerbeleid van zorgverzekeraars, dan moet je een zo uitgebreid mogelijk pakket kiezen. Maar die zijn vaak wel wat duurder."" Bij restitutiepolissen heb je vrije keuze en worden ook zorgverleners zonder contract vergoed. Bij naturapolissen moet je beter opletten en bij de goedkoopste budgetpolissen is het helemaal zaak om scherp te zijn. Prins licht drie zorgverzekeringen uit die - ook al hebben de zorgverzekeraars wel een contract - maar bij de helft van alle ziekenhuizen behandelingen vergoeden. Dat zijn zogenoemde budgetpolissen van Zilveren Kruis, Aevitae en de Christelijke Zorgverzekeraar. Naast de ziekenhuizen moet je ook bij andere zorgverleners opletten. Zeker in de wijkverpleging of geestelijke gezondheidszorg heeft lang niet elke zorgverlener een contract met alle zorgverzekeraars. Maar hier lopen geen slepende onderhandelingen, zegt Prins. ""Vaak is het erg duidelijk of er een contract is of niet."" Je kunt volgens Prins dan wel weer vertrouwen op de zorgplicht waar zorgverzekeraars zich aan moeten houden. ""Ze moeten kwalitatief goede zorg bij jou in de buurt regelen. Dus moet je ervan uit kunnen gaan dat als een zorgverlener bij jou om de hoek niet gecontracteerd is, er direct in de buurt een goed alternatief beschikbaar is."" Hendriksen zegt dat het belangrijk is om ook gedurende het jaar goed op te letten. ""Voordat je een behandeling aangaat, check je of de zorgverlener een contract heeft. Zeker bij kleinere klinieken is dat maar de vraag. Je kunt er niet van uitgaan dat je huisarts of de zorgverlener zelf je zal waarschuwen als de behandeling niet volledig wordt vergoed."" ","Economie, Zorg"
299,Vrouw in Australië opgepakt voor diefstal van bestelwagen met tienduizend donuts ,"Een 28-jarige vrouw is donderdag in Australië opgepakt, omdat ze een bestelwagen met tienduizend kerstdonuts zou hebben gestolen.", Door onze nieuwsredactie ,2023-12-15T00:17:39+01:00, Opmerkelijk ,"Een 28-jarige vrouw is donderdag in Australië opgepakt, omdat ze een bestelwagen met tienduizend kerstdonuts zou hebben gestolen. De vrouw wordt beschuldigd van diefstal van een voertuig. Ook reed ze zonder rijbewijs, schrijft BBC News. De bestelbus verdween in de vroege uren van 29 november bij een benzinestation in een buitenwijk van Sydney. Uit camerabeelden zou blijken dat de vrouw rond 4.00 uur rond het benzinestation bleef hangen, voordat ze in de onbewaakte bestelwagen stapte en wegreed. De politie vond het voertuig én duizenden bedorven donuts een week later terug op een parkeerplaats. Het is niet duidelijk of de vrouw wist dat er tienduizend zoete broodjes in het busje zaten. Het gedupeerde bedrijf Krispy Kreme deed aangifte van het incident bij de politie. Flink wat bestellingen zijn vertraagd, maar de onderneming heeft klanten beloofd de duizenden kerstig versierde donuts alsnog te leveren. ","Opmerkelijk, Buitenland, Australië, Kerstdonuts"
300,Ciara en footballspeler Russell Wilson ouders geworden van een dochter ,Ciara en haar man Russell Wilson hebben hun derde kind verwelkomd. De zangeres en de Americanfootballspeler hebben een meisje gekregen., Door onze entertainmentredactie ,2023-12-12T06:35:14+01:00, Achterklap ,"Ciara en haar man Russell Wilson hebben hun derde kind verwelkomd. De zangeres en de Americanfootballspeler hebben een meisje gekregen. Bij een foto van haar dochter op Instagram schrijft Ciara dat ze ""enorm veel"" van haar houdt. Het meisje heeft de namen Amora Princess gekregen en weegt zo'n 8 pond. Ciara en Wilson ontvangen felicitaties van onder anderen Oprah Winfrey. ""Prachtige baby! En een prachtige moeder"", schrijft de presentatrice. De 38-jarige zangeres maakte in augustus bekend dat ze in verwachting was. Ze heeft niet gemeld wanneer het meisje geboren is. Vorige week verscheen Ciara nog hoogzwanger op de loper van de première van de film The Color Purple in Los Angeles. Ciara en haar man hadden al een zoon (3) en een dochter (6). De zangeres kreeg eerder ook een zoon (9) met rapper Future. ","Achterklap, Ciara, Russell Wilson"
301,Nuis slaat wereldbeker Quebec over na val: 'Moet naar mijn lichaam luisteren' ,Kjeld Nuis slaat de wereldbekerwedstrijden in Quebec van komend weekend over na zijn val van afgelopen zondag in Salt Lake City. De 34-jarige schaatser benadrukt dat het naar omstandigheden goed met hem gaat., Door onze sportredactie ,2024-01-30T06:52:28+01:00, Schaatsen ,"Kjeld Nuis slaat de wereldbekerwedstrijden in Quebec van komend weekend over na zijn val van afgelopen zondag in Salt Lake City. De 34-jarige schaatser benadrukt dat het naar omstandigheden goed met hem gaat. ""Het is een pijnlijke en moeilijke beslissing. Maar ik moet nu een slimme keuze maken en naar mijn lichaam luisteren"", schrijft Nuis op Instagram. Nuis laat weten dat hij oké is en bedankt iedereen voor de steunbetuigingen. ""Op naar het WK in Calgary"", doelt de drievoudig olympisch kampioen op de WK afstanden van 15 tot en met 18 februari. Nuis schaatste in Salt Lake City de vierde tijd op de 1.000 meter, maar kwam na de finish hard ten val. Hij werd daarna met een brancard van het ijs gehaald. Zijn ploeg Reggeborgh liet eerder al weten dat Nuis geen letsel had overgehouden aan zijn val. ""Kjeld maakt het naar omstandigheden goed. Hij is grondig onderzocht in het ziekenhuis en op de foto's zijn geen afwijkingen gevonden."" Naast Nuis zijn ook onder anderen Patrick Roest en Jumbo-Visma-schaatsers Jutta Leerdam, Antoinette Rijpma-de Jong en Chris Huizinga niet bij de laatste wereldbekerwedstrijd van het seizoen. Het viertal kiest volgens de KNSB voor een extra trainingsmoment voor de WK afstanden. ","Schaatsen, Kjeld Nuis, World Cup Salt Lake City, World Cup Schaatsen, Quebec"
302,Nederlands F4-team wil zoon Jan Lammers richting F1 helpen: 'Reusachtig talent' ,"René Lammers komt volgend jaar uit in de Spaanse Formule 4. De vijftienjarige zoon van voormalig Formule 1-coureur Jan Lammers gaat rijden bij het Nederlandse team MP Motorsport, dat zeer lovend over het Nederlandse talent is.", Door onze sportredactie ,2023-12-13T19:28:12+01:00, Formule 1 ,"René Lammers komt volgend jaar uit in de Spaanse Formule 4. De vijftienjarige zoon van voormalig Formule 1-coureur Jan Lammers gaat rijden bij het Nederlandse team MP Motorsport, dat zeer lovend over het Nederlandse talent is. Lammers junior geldt als een groot racetalent en maakte de afgelopen jaren indruk in de kartsport. Dat wekte de interesse van Ferrari, dat de jonge Zandvoorter twee maanden geleden uitnodigde om zijn eerste meters in een Formule 4-wagen te maken. Dat deed Lammers met verve. Hij won de zogeheten World Finals, maar tot een contract met Ferrari kwam het niet. Lammers gaat nu de verbintenis aan met het Nederlandse MP Motorsport, dat al enige tijd naar zijn gunsten dong. ""Het was altijd ons plan om samen te werken met MP Motorsport"", zegt Lammers op de site van het team. ""MP heeft een prachtige staat van dienst en strijdt altijd mee voor het podium in alle formuleklassen. Ik kijk er dus naar uit om met MP Motorsport mijn debuut te maken in de autosport."" MP Motorsport is enthousiast over wat Lammers tot dusver heeft laten zien. ""Tijdens tests op de circuits van Paul Ricard, MotorLand Aragón en Barcelona reed Lammers met de top mee en was hij de snelste rookie"", meldt het team. Lammers' toekomstige teambaas Sander Dorsman is blij met de komst van zijn landgenoot. ""René is in de kartsport een reusachtig talent gebleken, met een prijzenkast waar je je petje voor afneemt"", vertelt hij. ""Hij blijkt die snelheid moeiteloos mee te nemen naar de formuleauto's."" Het is de bedoeling dat Lammers uiteindelijk de overstap naar de Formule 1 gaat maken. MP Motorsport zegt de jonge Nederlander naar de drempel van de koningsklasse van de racesport te kunnen brengen. De Formule 4 is voor meerdere coureurs een opstapje naar de Formule 1 gebleken. Lance Stroll, Lando Norris en Yuki Tsunoda werden kampioen in deze raceklasse. Mick Schumacher, Zhou Guanyu, Oscar Piastri en Logan Sargeant eindigden al eens in de top drie van de Formule 4. René Lammers is de zoon van Jan Lammers. De 67-jarige Zandvoorter reed tussen 1979 en 1982 vier seizoenen in de Formule 1 en plakte daar in 1992 een kortstondige comeback aan vast. Tegenwoordig is Lammers senior sportief directeur van de Dutch Grand Prix. ","Formule 1, Jan Lammers, Autosport, F1, Mp Motorsport, René Lammers"
303,Baasjes gezocht voor axolotl-babyboom na uit de hand gelopen schoolkweek ,Heb je altijd al een axolotl willen hebben? Het Regius College in Schagen heeft binnenkort door een uit de hand gelopen kweek vele axolotlbaby's in de aanbieding. De axolotl legde veel meer eieren dan verwacht., Door Eimert Pruis ,2023-12-16T12:35:58+01:00, Dieren ,"Heb je altijd al een axolotl willen hebben? Het Regius College in Schagen heeft binnenkort door een uit de hand gelopen kweek vele axolotlbaby's in de aanbieding. De axolotl legde veel meer eieren dan verwacht. Bij biologie kweken ze op het Regius College ieder jaar axolotl-eitjes, maar dat liep dit jaar uit de hand. Er zijn er nu zoveel geboren dat ze met z'n allen binnenkort niet meer in het grote aquarium passen. ""Ik had dit nooit kunnen voorspellen"", zegt technisch onderwijsassistent Maura Molenaar tegen het Noordhollands Dagblad. De onderwijsassistent, die sinds kort bij de middelbare school werkt, zag dat een van de drie axolotls eieren had gelegd en besloot de salamandersoort te gaan kweken in een aquarium. ""Ik zag meteen dat het heel goed ging."" En het ging veel te goed. De verwachting was dat er zo'n vijftig axolotls geboren zouden worden, maar op 4 december kwamen er driehonderd ter wereld. Het plan was om de axolotls op te kweken tot ongeveer 10 centimeter, om ze daarna te verkopen. Een snelle rekensom maakt duidelijk dat je dan heel wat grote aquaria nodig hebt, en dus worden de axolotlbaby's nu ter adoptie aangeboden. De door onder meer het spel Minecraft populair geworden axolotl wordt maximaal 30 centimeter lang en blijft voor altijd een puber. ""Ze kijken zo schattig, met die grote ogen en die pluizige flappen aan de zijkant. Het lijkt alsof ze lachen, ze zijn altijd blij. Het is natuurlijk gewoon een waterdier, maar ze zien er pluizig uit, alsof je ze kunt aaien"", zegt Molenaar. Weet wel waar je aan begint, want de beestjes zijn veeleisend wat betreft hun verzorging, voeding en watertemperatuur. Waarschijnlijk om die reden wordt de axolotl niet door alle ouders van de leerlingen met liefde onthaald. Daarom zijn de diertjes nu op te halen bij het Regius College. ","Dieren, Binnenland, Schagen, Regius College"
304,"Uniek moment op klimaattop: einde komt in zicht voor gebruik olie, kolen en gas ","Voor het eerst is het op een klimaattop gelukt om afspraken te maken over het geleidelijk stoppen met olie, kolen en gas. Daar zijn nog allerlei uitzonderingen op, maar toch wordt de uitkomst gezien als een flinke stap vooruit voor de klimaataanpak.", Door Jeroen Kraan ,2023-12-13T08:14:01+01:00, Klimaat ,"Voor het eerst is het op een klimaattop gelukt om afspraken te maken over het geleidelijk stoppen met olie, kolen en gas. Daar zijn nog allerlei uitzonderingen op, maar toch wordt de uitkomst gezien als een flinke stap vooruit voor de klimaataanpak. Nadat de onderhandelingen op de klimaattop in Dubai de blessuretijd ingingen, lukte het woensdagochtend vrij snel om tot een akkoord te komen. Er bleek tóch een compromis mogelijk tussen ambitieuze landen die helemaal willen stoppen met fossiele brandstoffen en olielanden die de verkoop daarvan willen doorzetten. Dat compromis is - zoals altijd op klimaattoppen - een tussenoplossing. Landen worden opgeroepen ""geleidelijk weg te gaan van fossiele brandstoffen in het energiesysteem"" om rond 2050 uit te komen op netto-nul uitstoot. Die tekst is minder sterk dan het 'uitfaseren' van olie, gas en kolen waar de EU oorspronkelijk op hoopte. Toch spreekt Europees klimaatcommissaris Wopke Hoekstra van ""het begin van het einde voor fossiele brandstoffen"". De aanpassingen in de tekst doen daar volgens hem geen afbreuk aan. ""Taalkundigen zullen je vertellen dat het exact hetzelfde betekent."" Het is voor het eerst in dertig jaar dat op een klimaattop een afspraak wordt gemaakt over het afbouwen van alle fossiele energie. Tot nu toe lagen olielanden als Saoedi-Arabië altijd dwars. Ook dit jaar probeerde het land de onderhandelingen te blokkeren, maar toch kon ook Saoedi-Arabië zich uiteindelijk vinden in de afspraak. In het akkoord blijft de deur open voor technieken om de CO2-uitstoot van fossiele brandstoffen af te vangen en onder de grond op te slaan. Ook voor aardgas als ""transitiebrandstof"" is ruimte. Toch ziet de Europese delegatie het akkoord als een flinke stap vooruit. GroenLinks-Europarlementariër Bas Eickhout is ""positief verrast"" over het compromis dat is bereikt onder leiding van sultan Ahmed Al Jaber, de olietopman uit de Verenigde Arabische Emiraten. Al Jaber sprak van een groot succes. Door het akkoord ""gaat de wereld de juiste richting op"", zei hij tegen de klimaatministers uit bijna tweehonderd landen. Hij bedankte de aanwezigen die tot midden in de nacht bereid waren om door te onderhandelen. ""U heeft het waargemaakt. U heeft flexibiliteit getoond en het algemene belang voor uw eigenbelang geplaatst."" Hilde Stroot van Oxfam heeft gemengde gevoelens bij de uitkomst. ""Voor het eerst wordt een signaal gegeven dat fossiele brandstoffen het probleem zijn en dat we wereldwijd deze brandstoffen moeten afbouwen"", zegt ze. Maar er zijn volgens haar nog wel veel ""geitenpaadjes"" om fossiele brandstoffen te gebruiken met technieken om de uitstoot te verminderen. Bovendien vindt Stroot dat er niet genoeg gebeurt om arme landen te helpen bij de klimaattransitie. ""Er ligt geen financiering op tafel voor ontwikkelingslanden om over te stappen op hernieuwbare energiebronnen."" In de compromistekst wordt wel erkend dat er biljoenen nodig zijn om de overstap op groene energie in goede banen te leiden. Maar het is nog niet duidelijk waar dat geld vandaan moet komen. Daarover gaat de volgende klimaattop, volgend jaar in Azerbeidzjan. ","Klimaat, Klimaattop Dubai"
305,Bekijk de winterkalender in de Formule 1 met de presentaties en testdagen ,De Formule 1-teams en -coureurs komen langzaam maar zeker uit hun winterslaap. Bekijk hier de belangrijkste data voor de komende weken., Door onze sportredactie ,2024-01-15T10:09:15+01:00, Formule 1 ,"De Formule 1-teams en -coureurs komen langzaam maar zeker uit hun winterslaap. Bekijk hier de belangrijkste data voor de komende weken. Het Formule 1-seizoen gaat op woensdag 21 februari officieus van start met de eerste van drie testdagen in Bahrein. De eerste Grand Prix van het seizoen staat in datzelfde land op 2 maart op het programma. Max Verstappen, coureur van Red Bull Racing, gaat dit seizoen op jacht naar zijn vierde achtereenvolgende wereldtitel. Ten opzichte van 2023 zijn er geen wisselingen tussen de coureurs en de teams. ","Formule 1, Max Verstappen"
306,Handbalsters verslaan Duitsland in WK-duel om plek vijf en loten gunstig op OKT ,"De Nederlandse handbalsters hebben zondag op het WK goede zaken gedaan in de strijd om deelname aan de Olympische Spelen in Parijs. Oranje versloeg Duitsland in het duel om de vijfde plaats met 30-26, en gaat daardoor naar een makkelijkere poule op het olympische kwalificatie toernooi (OKT).", Door onze sportredactie ,2023-12-17T14:29:01+01:00, Sport Overig ,"De Nederlandse handbalsters hebben zondag op het WK goede zaken gedaan in de strijd om deelname aan de Olympische Spelen in Parijs. Oranje versloeg Duitsland in het duel om de vijfde plaats met 30-26, en gaat daardoor naar een makkelijkere poule op het olympische kwalificatie toernooi (OKT). Zonder Nikita van der Vliet, Zoë Sprengers, aanvoerder Lois Abbingh én Estavana Polman zocht Nederland bij rust al met een voorsprong van negen punten de kleedkamer op (7-16). Na de onderbreking kakte de ploeg van bondscoach Per Johansson wat in, zonder dat de voorsprong in gevaar kwam. Met zeven goals was Angela Malestein de topscorer aan Nederlandse zijde. Zo sluit Oranje het WK alsnog positief af. De wereldkampioen van 2019 verloor in de kwartfinales kansloos van titelverdediger Noorwegen, waardoor de vijfde plaats het maximaal haalbare was voor Oranje. Op weg naar de vijfde plek werd Montenegro eerder met 25-28 aan de kant gezet. Dankzij de vijfde plaats loten de handbalsters gunstiger op het olympisch kwalificatietoernooi, dat in april volgend jaar wordt gespeeld. Nederland neemt het daarin op tegen Tsjechië, Argentinië en Spanje. De twee beste teams van de poule gaan naar de Spelen in Parijs. Later op de dag wordt in de Deense stad Herning de WK-finale tussen Noorwegen en Frankrijk gespeeld. Twee jaar geleden ging de eindstrijd ook al tussen beide landen. Noorwegen had toen geen kind aan de Fransen (29-22). ","Sport Overig, Handbalsters, Nederlandse Handbalsters, Wk Handbal, Duitsland, Parijs, Oranje"
307,Son Mieux en Kevin grootste kanshebbers bij uitreiking Edisons ,Son Mieux en Kevin kunnen ieder twee Edisons winnen. Ze maken kans op de prijs voor het beste liedje. De Haagse band is ook genomineerd in de categorie pop en de rapper in de categorie hiphop., Door onze entertainmentredactie ,2024-01-30T10:06:23+01:00, Muziek ,"Son Mieux en Kevin kunnen ieder twee Edisons winnen. Ze maken kans op de prijs voor het beste liedje. De Haagse band is ook genomineerd in de categorie pop en de rapper in de categorie hiphop. Son Mieux moet het in de categorie pop opnemen tegen FLEMMING en Duncan Laurence. In de categorie song strijden de band en Kevin tegen Suzan & Freek en Claude met hun nummer Vas-y (Ga Maar). Anouk, DYSTINCT en Sef maken kans op de award voor het beste album. Hannah Mae, Siggy & D1ns en Roxy Dekker dingen mee naar de prijs voor de beste nieuwkomer. Ook worden prijzen uitgereikt in de categorieën rock, alternative, dance, Hollands en Nederlandstalig. Hiervoor zijn onder anderen Jeangu Macrooy, Roxeanne Hazes, Marco Schuitmaker, Pip Blom, Within Temptation en Tiësto genomineerd. De winnaars worden gekozen door een vakjury onder leiding van Omroep MAX-radiobaas Daniel Dekker. De muziekprijzen worden op 4 maart in het AFAS Theater in Leusden uitgereikt. ","Muziek, Edisons, Media En Cultuur, Kevin"
308,"Nederlander bezuinigt op spullen, maar niet op uitjes ","Nederlandse consumenten gaven 16,3 miljard euro uit in de eerste helft van dit jaar. Dat is 2 procent meer dan in 2022. Het winkelend publiek geeft digitaal steeds vaker geld uit aan reizen en entertainment. Kleding en beautyproducten zijn minder populair.", Door José Boon ,2023-09-28T05:04:42+02:00, Economie ,"Nederlandse consumenten gaven 16,3 miljard euro uit in de eerste helft van dit jaar. Dat is 2 procent meer dan in 2022. Het winkelend publiek geeft digitaal steeds vaker geld uit aan reizen en entertainment. Kleding en beautyproducten zijn minder populair. Consumenten besteden steeds minder geld aan producten, blijkt uit de Thuiswinkel Markt Monitor over de eerste zes maanden van dit jaar. Zo ging 14 procent minder geld naar telecom en 12 procent minder naar kleding. Aan cosmetica werd 12 procent minder besteed. De categorie doe-het-zelf en tuinieren groeide qua aantal aankopen. In totaal ging het om 29,5 miljoen aankopen, 10 procent meer dan tijdens dezelfde periode een jaar eerder. De branche sport en recreatie was de snelste stijger op de lijst. Zo lag het aantal aankopen 12 procent hoger dan in dezelfde periode een jaar eerder. Ook werden veel meer tickets verkocht voor attracties en evenementen. Die branche zag een stijging van 10 procent ten opzichte van een jaar eerder. Er werd in deze branches ook meer geld gespendeerd dan een jaar eerder. De meeste online aankopen werden gedaan in de categorie food/nearfood. Daaronder vallen de producten die je ook in de supermarkt kan kopen, dus naast voedsel ook vuilniszakken en aanrechtdoekjes. In totaal werden 30,2 miljoen aankopen gedaan binnen deze categorie. ","Economie, Geld"
309,Advies aan duikers vanwege dodelijk ongeluk: controleer de kraan van je fles ,"De Nederlandse Arbeidsinspectie adviseert duikers te controleren of hun luchtfles en de daarop gemonteerde kraan wel bij elkaar passen. Die waarschuwing volgt op een dodelijk ongeluk in Amstelveen op zondag. Het advies geldt voor de hele branche, dus ook duikscholen en instructeurs moeten hun flessen controleren.", Door Kim Einder ,2022-10-20T22:12:10+02:00, Binnenland ,"De Nederlandse Arbeidsinspectie adviseert duikers te controleren of hun luchtfles en de daarop gemonteerde kraan wel bij elkaar passen. Die waarschuwing volgt op een dodelijk ongeluk in Amstelveen op zondag. Het advies geldt voor de hele branche, dus ook duikscholen en instructeurs moeten hun flessen controleren. Een kraan op een duikfles werkt eigenlijk hetzelfde als een waterkraan in de keuken: met een draaidop kun je het systeem openen of sluiten. Met een open kraan kun je de fles bijvullen met zuurstof of tijdens het duiken zuurstof inademen. Maar niet elke kraan past goed op elke fles. En niet elke kraan wordt goed op een fles gemonteerd. Als de montage niet op orde is, kan de kraan met geweld losschieten als de fles wordt bijgevuld. Dat gebeurde afgelopen zondag in Amstelveen. Een duikinstructeur raakte daardoor zwaargewond en overleed later die dag. De Nederlandse Arbeidsinspectie waarschuwt: ""Ondanks diverse (internationale) publicaties over het voorkomen van dergelijke incidenten blijven zulke situaties helaas voorkomen. Ook bij eerdere incidenten was de hoofdoorzaak eigenlijk altijd dat de duikfles en de gemonteerde kraan niet verenigbaar waren."" De inspectie raadt duikers aan om de maat van de schroefdraad op de fles te vergelijken met de maat op de kraan. Als die niet hetzelfde zijn, mag de fles niet meer worden gevuld. ","Binnenland, Amstelveen, Duiken"
310,Doel van 100.000 nieuwe woningen is ook in 2023 niet gehaald ,"Afgelopen jaar zijn er 73.300 nieuwbouwhuizen bij gekomen, meldt statistiekbureau CBS. Daarmee is het kabinetsdoel van 100.000 nieuwe woningen niet gehaald. Dat lukte een jaar eerder ook al niet.", Door Tom van Gurp ,2024-01-31T00:00:47+01:00, Economie ,"Afgelopen jaar zijn er 73.300 nieuwbouwhuizen bij gekomen, meldt statistiekbureau CBS. Daarmee is het kabinetsdoel van 100.000 nieuwe woningen niet gehaald. Dat lukte een jaar eerder ook al niet. Het demissionaire kabinet wil tot het einde van dit decennium elk jaar 100.000 nieuwe huizen realiseren. Daarmee wil het kabinet het grote woningtekort aanpakken. Het gaat dan zowel om nieuwbouw als om transformatie. Bij dat laatste gaat het bijvoorbeeld om het ombouwen van kantoorpanden of het splitsen van woningen. Hoeveel transformatiewoningen er dit jaar bij zijn gekomen, is nog niet precies bekend. Maar dat aantal schommelt al jaren rond de tienduizend. Dat is niet genoeg om het kabinetsdoel te halen. Ook dit jaar blijft het doel van 100.000 nieuwe woningen naar verwachting uit zicht. Zo voorspelde het Economisch Instituut voor de Bouw (EIB) vorige week dat er dit jaar 3,5 procent minder nieuwbouwwoningen op de markt komen. Dat komt doordat de afgelopen tijd minder vergunningen zijn verleend. Al sinds een jaar of twee worden minder vergunningen afgegeven. Probleem zijn onder meer strengere stikstofregels en een personeelstekort bij gemeenten die de aanvragen moeten beoordelen. Daarnaast is er vaak een gebrek aan geschikte bouwplekken. Het kabinet meldde dinsdag zelf al dat het dit jaar en volgend jaar een bouwdip verwacht. ""En bij de transformatiewoningen is het laaghangend fruit al wel geplukt"", zegt Luuk Hovius van het CBS. ""Daardoor blijven de panden over die lastiger om te bouwen zijn. Je ziet al een paar jaar dat er steeds minder van dit type woningen bij komen."" Van de nieuwbouwhuizen die vorig jaar af zijn gekomen, stond bijna een op de vier in Zuid-Holland. Daar kwamen in totaal ruim zeventienduizend nieuwe huizen bij. Noord-Brabant en Noord-Holland zijn met respectievelijk twaalfduizend en elfduizend nieuwe woningen de nummers twee en drie. Procentueel kwamen er in Flevoland de meeste woningen bij. Vorig jaar werden daar 2.900 nieuwe huizen opgeleverd, waardoor de woningvoorraad met 1,6 procent groeide. De groei was het kleinst in Drenthe, Friesland en Limburg, waar de voorraad met slechts 0,6 procent toenam. Uitgesplitst naar gemeenten kwamen er in Amsterdam de meeste huizen bij: ruim 4.500. Daardoor zijn er in totaal 480.000 huizen in de hoofdstad. Dat is bijna 6 procent van de 8,2 miljoen woningen die er in heel Nederland staan. ","Economie, Woningmarkt, Cbs"
311,Dagje vrij of buiten schooltijd op vakantie? Dit zijn de leerplichtregels ,"André Hazes en Monique Westenberg moeten op het matje komen bij de leerplichtambtenaar. Waarom precies is nog onduidelijk, maar het leidde op NUjij tot veel vragen over de leerplichtwet. Wat staat daarin? En wanneer mag je je kind bijvoorbeeld onder schooltijd mee op vakantie nemen? Dit zijn de regels.", Door Esther Villerius ,2023-06-01T21:39:39+02:00, Kind & Gezin ,"André Hazes en Monique Westenberg moeten op het matje komen bij de leerplichtambtenaar. Waarom precies is nog onduidelijk, maar het leidde op NUjij tot veel vragen over de leerplichtwet. Wat staat daarin? En wanneer mag je je kind bijvoorbeeld onder schooltijd mee op vakantie nemen? Dit zijn de regels. Elk kind dat tussen de vijf en zestien jaar oud is, moet naar school. Dat noemen we de leerplicht. Deze regel geldt voor alle kinderen die in Nederland wonen, dus ook voor kinderen met een andere nationaliteit of kinderen van asielzoekers of vreemdelingen. Kinderen in die leeftijdscategorie moeten dus op een school ingeschreven staan en ook echt naar die school gaan. Ouders of verzorgers die hun kind toch thuishouden, zijn strafbaar. Maar er is ook zoiets als 'geoorloofd schoolverzuim'. Dat zijn situaties waarin die regel even niet voor jouw kind geldt. Vanwege een uitvaart van een familielid bijvoorbeeld. Of - in sommige gevallen - om op vakantie te gaan. Als je je kind onder schooltijd meeneemt op vakantie, kun je een boete krijgen. Maar je kunt er ook toestemming voor vragen, het zogenoemde 'beroep op vrijstelling'. Een beroep op vrijstelling kun je aanvragen als je door je baan niet tijdens schoolvakanties weg kunt gaan. Je bent bijvoorbeeld fruitteler, je werkt in de horeca en/of je hebt het juist tijdens de schoolvakanties extra druk op je werk. Hiervoor moet je dan een verklaring van je werkgever laten zien. Ook een zelfstandig ondernemer die een flink deel van zijn of haar inkomsten misloopt als die tijdens schoolvakanties weg is, kan vrijstelling krijgen. Je moet dit wel kunnen bewijzen. Hierbij kun je denken aan een kopie van je inkomsten in dezelfde periode in het jaar daarvoor. Of een bundeling van de opdrachten die je in de schoolvakantie gaat doen. Zo'n vrijstelling vraag je aan bij de schooldirecteur. Dat moet minimaal acht weken voor het begin van de vakantie. De directeur mag een kind één keer per schooljaar maximaal tien dagen vrij geven buiten schoolvakanties om. Daarbij moet wel voldoende zijn aangetoond dat een vader of moeder echt niet twee weken achter elkaar, tijdens welke schoolvakantie dan ook, met het gezin op vakantie kan. Een schooldirecteur kan ook nee zeggen. Bijvoorbeeld als de opgevraagde vakantie in de eerste twee weken na de zomervakantie is. Of als je dit schooljaar al eens buiten de schoolvakantie om bent weggeweest. Een ouder kan vervolgens nog schriftelijk bezwaar maken tegen de beslissing. En dan zijn er nog andere redenen waarom een kind mag thuisblijven:  Als een volledige schoolweek (nog) te veel is voor je kind. Een kind tot zes jaar mag tot vijf uur per week thuisblijven van school. Als vader of moeder hoef je daarvoor geen toestemming te vragen, maar je moet dit wel even zeggen tegen de schoolleiding. Als je kind vervolgens nog meer rust nodig heeft. Ook hiervoor geldt dat een kind tot zes jaar vijf uur extra mag thuisblijven. Voor deze uren moet je wel toestemming vragen aan de directeur van de school. Als je kind ziek is. Dit moet je binnen twee dagen doorgeven aan de school. Als je kind geschorst is. In dat geval zal de school al op de hoogte zijn. Als je kind vanwege jullie religie school moet missen. Hierbij kun je denken aan feestdagen zoals Ied-al-Fitr of het Joodse Pesach. Dit moet je van tevoren aangeven bij de school. Als je kind een bijzondere gebeurtenis moet bijwonen, zoals een huwelijk of begrafenis. De schooldirecteur moet vooraf toestemming geven. Als je kind voor de gebeurtenis langer dan een dag vrij moet zijn, moet je dit uitleggen aan de schooldirecteur. Die beslist of het kind zo lang vrij krijgt. Als het gaat om een periode die langer dan tien dagen duurt, moet de leerplichtambtenaar toestemming geven.  ","Kind & Gezin, Onderwijs, André Hazes, Nujij, Monique Westenberg"
312,"Zo zeg je nee tegen je baas zonder schuldgevoel, ook buiten kantooruren ","Het 'recht op onbereikbaarheid' is in Nederland een utopie, meldde NU.nl maandag. Wettelijk gezien mogen werkgevers buiten werktijden om dingen van je vragen. Op ons reactieplatform NUjij vroegen sommige lezers zich af waarom het zo moeilijk is om dan nee te zeggen. En hoe doe je dat dan? Zo maak je van jouw vrije tijd écht jouw vrije tijd.", Door Elsemieke Wormhoudt ,2022-12-20T21:31:25+01:00, Werk ,"Het 'recht op onbereikbaarheid' is in Nederland een utopie, meldde NU.nl maandag. Wettelijk gezien mogen werkgevers buiten werktijden om dingen van je vragen. Op ons reactieplatform NUjij vroegen sommige lezers zich af waarom het zo moeilijk is om dan nee te zeggen. En hoe doe je dat dan? Zo maak je van jouw vrije tijd écht jouw vrije tijd. In het weekend of in de avond nog even doorwerken is meestal vanzelfsprekend voor iemand die anderen tevreden wil stellen. Met verantwoordelijkheidsgevoel is niets mis, maar prestatiedrang kan ook te ver gaan. Accepteer je meestal alle verzoeken van bovenaf en ga je daarbij over je eigen grenzen heen? Dit kun je ertegen doen: Moet je dagelijks van alles doen voor je veeleisende baas? Vraag jezelf dan eens af waarom je eigenlijk ja zou zeggen op al die verzoeken, zegt Arno Zijderveld, arbeidspsycholoog en trainer bij Bureau Beter Werken. Hij ziet werknemers vaak worstelen met hun eigen grenzen. ""Als je duidelijk hebt waarom je iets toezegt, weet je ook wanneer je het kunt weigeren."" Zijn jouw eigen normen en waarden helder, dan is het dus gemakkelijker niet over je heen te laten lopen. Zijderveld begeleidt met regelmaat mensen die met een burn-out kampen. Maar een burn-out loop je volgens hem niet alleen op door te veel werk op je bordje. ""Het zijn de types die zich sowieso zorgen maken dat ze niet goed genoeg zijn. Hierdoor overschrijden ze soms jarenlang hun eigen grenzen."" Loopbaancoach Roland Leenaarts herkent de angst voor afwijzing bij zijn cliënten. ""Als jij degene bent bij wie je baas graag overwerk parkeert en je durft dat nooit te weigeren, dan zegt dat iets over hoe je over jezelf denkt."" Aan pleasegedrag zit volgens hem een belemmerende overtuiging vast. ""Je niet goed genoeg voelen is een van de bekendste."" Er is goed nieuws: zo'n negatief gevoel is vaak om te zetten in een overtuiging die wél voor je werkt. Je grenzen bepalen is vooral een kwestie van oefenen. Leenaarts: ""Experimenteren met nieuw gedrag vraagt om moed. Heb je eenmaal door dat jouw limiet er wél toe doet, dan leidt dat vernieuwde zelfvertrouwen tot meer lef op kantoor."" Het is uiteraard wennen om niet meer zomaar alles van je baas te accepteren. ""Zeker als iedereen voorheen altijd op je kon rekenen en jij graag aardig gevonden wil worden."" Pleasers zijn vaak bang egoïstisch over te komen als ze nee zeggen. Maar dat is helemaal niet zo, zegt Zijderveld. Milder voor jezelf zijn, werkt namelijk ook in het voordeel van de baas. ""Een goede werkgever zoekt juist naar die nee. Je wil niet alleen maar jaknikkers in je bedrijf. Ook je baas heeft de verantwoordelijkheid om te zorgen voor een gelijkwaardige situatie. Werknemers moeten zich kunnen uiten."" ""Hoeveel nut heeft het eigenlijk om jezelf altijd op de laatste plaats te zetten? Heb eens het lef om nee te zeggen en kijk wat er gebeurt"", adviseert Leenaarts. Hoe vaker je voor jezelf durft op te komen, hoe harder je zelfvertrouwen groeit. ""Iedere stap is een overwinning. Na een tijdje ga je écht in je eigenwaarde geloven."" Wil je leidinggevende erg graag dat je toch dat ene klusje doet en begin je te twijfelen? Geef dan niet toe, maar laat zien dat je bereid bent mee te denken aan een andere oplossing. Zijderveld: ""Vertel je baas waarom je dat extra taakje niet kunt doen. Of in het uiterste geval: wanneer je wel tijd hebt om de klus uit te voeren."" ""Zeg eerlijk dat je er op dat moment de tijd niet voor hebt, omdat je eerst ander werk wil afmaken"", voegt coach Leenaarts voegt toe. ""Ga het gesprek aan wanneer je voelt dat jouw grenzen worden overschreden. "" ","Werk, Nujij, Nederland"
313,EU komt demonstrerende boeren tegemoet met aanpak import vanuit Oekraïne ,"Om actievoerende boeren tegemoet te komen, heeft de Europese Commissie enkele maatregelen voorgesteld. Die moeten het perspectief en de concurrentiepositie van boeren verbeteren. Ze hoeven voorlopig geen land braak te laten liggen en de import van Oekraïense landbouwproducten wordt deels ontmoedigd.", Door onze economieredactie ,2024-01-31T15:01:11+01:00, Economie ,"Om actievoerende boeren tegemoet te komen, heeft de Europese Commissie enkele maatregelen voorgesteld. Die moeten het perspectief en de concurrentiepositie van boeren verbeteren. Ze hoeven voorlopig geen land braak te laten liggen en de import van Oekraïense landbouwproducten wordt deels ontmoedigd. De EU-maatregelen hebben betrekking op twee pijnpunten waar boeren in enkele lidstaten tegen demonstreren. Al enkele dagen bezetten ze wegen in België en Frankrijk. Eerder waren er protestacties in Duitsland, Polen en Nederland. Boeren hoeven voorlopig nog geen land braak te laten liggen. Eigenlijk zouden ze vanaf dit jaar subsidies mislopen als ze niet 4 procent van hun akkers onbebouwd laten om de natuur en biodiversiteit vooruit te helpen. De Europese Commissie stelt die maatregel met een jaar uit. Verder klaagden boeren al enige tijd over concurrentie van Oekraïense landbouwproducten. Die zouden de markt overspoelen. Om het land na de Russische invasie te helpen, liet de EU Oekraïense producten naar Europa komen zonder dat de Oekraïners invoerrechten hoefden te betalen. De Europese Commissie wil in nieuwe plannen de importmaatregel verlengen, maar wel onder iets andere voorwaarden. Zo moeten er alsnog heffingen voor pluimvee, eieren en suiker komen als Oekraïne meer exporteert dan in eerdere jaren. Ook wil de EU sneller ingrijpen als een lidstaat in de problemen raakt doordat er bijvoorbeeld veel meer Oekraïens graan wordt geïmporteerd. Tot nu toe gebeurt dat alleen als de hele EU daardoor wordt getroffen. De EU-landen en het Europees Parlement moeten zich nog over de voorstellen buigen. Als die ermee instemmen, worden de speciale importregels voor Oekraïne verlengd tot juni 2025. ","Economie, Boeren, Europese Commissie, Oekraïne"
314,Banen verdwijnen door reorganisatie Roompot en Landal ,"Roompot en Landal GreenParks gaan banen schrappen, omdat de kantoororganisaties worden samengevoegd. Volgens vakbond FNV raakt de reorganisatie bijna driehonderd medewerkers. Daarvan zou ongeveer een derde het bedrijf moeten verlaten.", Door onze nieuwsredactie ,2024-01-23T00:41:19+01:00, Werk ,"Roompot en Landal GreenParks gaan banen schrappen, omdat de kantoororganisaties worden samengevoegd. Volgens vakbond FNV raakt de reorganisatie bijna driehonderd medewerkers. Daarvan zou ongeveer een derde het bedrijf moeten verlaten. De meeste medewerkers krijgen ""dezelfde of een andere passende rol aangeboden"", zeggen de gefuseerde vakantieconcerns. Hoeveel mensen precies hun baan verliezen, melden de bedrijven niet. Roompot en Landal hebben nu 650 kantoormedewerkers in dienst in Nederland, voltijd en deeltijd. Er blijven 520 voltijdsbanen over, maar hoe die worden ingevuld is onder meer afhankelijk van het aantal deeltijdmedewerkers. Roompot en Landal GreenParks hebben Nederlandse kantoren in Goes, Den Haag, Zwolle en Uithoorn. De vier kantoren blijven bestaan, bevestigt een woordvoerder. Roompot nam Landal GreenParks vorig jaar in april over. Door die overname worden sommige functies dubbel ingevuld. Binnen de reorganisatie zijn er nieuwe rollen voor de medewerkers, maar gaan sommige rollen ook verloren. Na de overname moesten de bedrijven van de Autoriteit Consument & Markt (ACM) dertig parken verkopen aan een branchegenoot. Anders dreigde er een te grote partij te ontstaan. Roompot en Landal hielden na de verkoop aan Summio Parcs nog 305 vakantiebestemmingen over. Landal en Roompot hebben samen meer dan 5.500 medewerkers op de parken en kantoren in Nederland en het buitenland. De twee vakantieconcerns hebben 32.000 accommodaties in elf landen. ","Werk, Arbeidsmarkt, Economie, Roompot, Fnv"
315,Grootste gamebeurs ter wereld houdt op te bestaan ,Gamebeurs E3 houdt na ruim twintig jaar op te bestaan. Grote gameontwikkelaars en fabrikanten van spelcomputers laten sinds de coronapandemie de grootste gamebeurs ter wereld links liggen. Daardoor heeft het evenement geen bestaansrecht meer., Door onze techredactie ,2023-12-13T09:09:19+01:00, Tech ,"Gamebeurs E3 houdt na ruim twintig jaar op te bestaan. Grote gameontwikkelaars en fabrikanten van spelcomputers laten sinds de coronapandemie de grootste gamebeurs ter wereld links liggen. Daardoor heeft het evenement geen bestaansrecht meer. ""Na meer dan twintig jaar E3, elke keer groter dan de vorige editie, is het tijd om afscheid te nemen"", schrijft organisator Entertainment Software Association dinsdag op X. ""Bedankt voor de mooie herinneringen."" De vakbeurs voor de videogame-industrie werd voor het eerst in 1995 georganiseerd. Het evenement groeide voor de coronapandemie uit tot de grootste vakbeurs ter wereld voor uitgevers en ontwikkelaars van videogames. E3 werd een belangrijk podium voor het presenteren van nieuwe spellen en spelcomputers. De laatste keer dat E3 fysiek plaatsvond was in 2019. In 2020 kon de beurs niet doorgaan als gevolg van de coronapandemie. Het jaar daarop was er alleen een virtuele editie. Dit jaar zou het evenement in juni plaatsvinden, maar werd het afgelast. Veel gameontwikkelaars en fabrikanten van spelcomputers hadden geen interesse om op de beurs te staan. Grote consolemakers en game-uitgevers organiseren eigen evenementen om nieuwe games of spelcomputers te presenteren. Xbox-producent Microsoft, PlayStation-maker Sony, Nintendo en de Franse speluitgever Ubisoft hadden daarom al voor de annulering laten weten niet naar de 2024-editie van E3 te komen. ","Tech, Games, Beurzen, E3"
316,FC Volendam verrast tegen Heerenveen met eerste zege in tien weken ,FC Volendam heeft zaterdag voor het eerst in tien weken weer eens een zege geboekt in de Eredivisie. De ploeg van interim-trainer Michael Dingsdag was in het Abe Lenstra Stadion verrassend te sterk voor sc Heerenveen: 1-2., Door onze sportredactie ,2023-12-16T22:56:53+01:00, Voetbal ,"FC Volendam heeft zaterdag voor het eerst in tien weken weer eens een zege geboekt in de Eredivisie. De ploeg van interim-trainer Michael Dingsdag was in het Abe Lenstra Stadion verrassend te sterk voor sc Heerenveen: 1-2. De laatste overwinning van FC Volendam dateerde van 6 oktober, toen FC Utrecht in het Kras Stadion met 1-0 werd verslagen. Daarna maakte de Noord-Hollandse club een diepe crisis door. Het bestuur en trainer Matthias Kohler vertrokken en alleen van NEC (3-3 op 5 november) werd niet verloren. Tegen Heerenveen was er eindelijk weer eens een driepunter voor Volendam, dat zijn tweede wedstrijd onder Dingsdag afwerkte. Het is de eerste uitzege van de club dit Eredivisie-seizoen. Heerenveen deed het de laatste weken juist weer wat beter, al was PSV vorige week al te sterk (2-0). De nederlaag tegen PSV was enigszins te verwachten, maar het verlies tegen Volendam doet wel pijn. Ondanks de overwinning is Volendam nog wel hekkensluiter, maar het heeft wel evenveel punten als Vitesse. De Arnhemmers gaan zondag nog op bezoek bij Almere City. Volendam kwam zaterdag in Heerenveen na een klein half uur op voorsprong via Bilal Ould-Chikh, die profiteerde van een fout in de defensie van de Noor Oliver Braude. Ould-Chikh punterde de bal met links fraai langs keeper Andries Noppert. Kort na rust verdubbelde Lequincio Zeefuik de voorsprong van FC Volendam. Zeefuik stuurde Syb van Ottele met een aantal kapbewegingen de verkeerde kant op en schoot de bal bekeken in de hoek. Heerenveen-trainer Kees van Wonderen voerde kort daarop twee offensieve wissels door en zag die keuze beloond worden. Ion Nicolaescu zorgde in de 65e minuut voor de aansluitingstreffer, maar in het laatste half uur wist Heerenveen de negende nederlaag van het seizoen niet meer af te wenden. ","Voetbal, Eredivisie, Sc Heerenveen, Heerenveen, Fc Volendam, Volendam, Abe Lenstra, Michael Dingsdag"
317,Velzeboer opgelucht na spectaculaire ontknoping: 'Samen goud winnen speciaal' ,Xandra Velzeboer is dolblij dat ze zondag samen met Selma Poutsma wereldbekergoud heeft gewonnen op de 500 meter in Seoel. De shorttrackster is opgelucht dat haar inhaalrace resulteerde in een eerste plek., Door onze sportredactie ,2023-12-17T12:28:16+01:00, Schaatsen ,"Xandra Velzeboer is dolblij dat ze zondag samen met Selma Poutsma wereldbekergoud heeft gewonnen op de 500 meter in Seoel. De shorttrackster is opgelucht dat haar inhaalrace resulteerde in een eerste plek. De 22-jarige Velzeboer kende een slechte start en moest de hele race in de achtervolging op haar landgenote. Beide schaatssters kwamen uiteindelijk tegelijkertijd over de finish. De Chinese Wang Ye werd op enige afstand derde. Velzeboer erkent dat haar sprint van de startlijn niet goed ging. ""Ik werd in elk geval helemaal stilgezet"", zegt de wereldkampioen op de 500 en 1.000 meter tegen Schaatsen.nl. ""Mooi dat het me alsnog lukte het gat te dichten."" Het lukte Velzeboer na veel zwoegen om alsnog dezelfde tijd aan te tikken als haar hartsvriendin Poutsma. ""Wat een ontknoping! Ik durf niet te zeggen of er ooit eerder twee rijders samen hebben gewonnen. Samen een individueel nummer winnen is heel speciaal."" Poutsma is blij dat ze na meerdere tweede plekken eindelijk goud heeft veroverd. ""Het is supercool dat het nu is gelukt"", zegt Poutsma tegen de NOS. ""Het is bijna magisch op het op deze manier met z'n tweeën te winnen. Daar ben ik echt heel blij mee."" Velzeboer en Poutsma wonnen even later op de zondag samen met Yara van Kerkhof en Diede van Oorschot ook goud bij de vrouwenaflossing. Nederland versloeg onder meer Zuid-Korea (zilver) en China (brons). Van Oorschot verving de geblesseerde Michelle Velzeboer. ""Ik denk dat de wissels goed waren"", zegt Velzeboer over de teamprestatie van Nederland. ""Vooral die van Selma en mij waren steeds strak en lopen steeds beter. Zo lukte het vandaag om elke keer een plekje op te schuiven.""""We beschikken over een heel sterk team dat ondanks een wissel (Van Oorschot in plaats van Michelle Velzeboer, red.) net zo sterk is. Diede is nieuw, maar ze deed het uitstekend."" Het shorttrackseizoen wordt op 12 januari hervat. Dan staat de EK in het Poolse Gdansk op het programma. ","Schaatsen, Wereldbeker Shorttrack, Xandra Velzeboer, Seoel, Selma Poutsma"
318,"Auto's stoten meer uit dan gedacht, Europese CO2-doelen niet gehaald ","Personenauto's in de EU stoten veel meer CO2 uit dan fabrikanten beweren. Na dieselgate zijn de uitstoottests wel verbeterd, maar toch blijft de werkelijke uitstoot op de weg een stuk hoger. Daardoor voldoen auto's niet aan de wettelijke eisen van de EU.", Door Jeroen Kraan ,2024-01-24T17:00:23+01:00, Klimaat ,"Personenauto's in de EU stoten veel meer CO2 uit dan fabrikanten beweren. Na dieselgate zijn de uitstoottests wel verbeterd, maar toch blijft de werkelijke uitstoot op de weg een stuk hoger. Daardoor voldoen auto's niet aan de wettelijke eisen van de EU. Sinds 2021 mogen nieuwe personenauto's in de EU gemiddeld maximaal 115 gram CO2 per kilometer uitstoten. Op papier hebben autofabrikanten dat doel gehaald, maar in de praktijk stoten auto's nog zo'n 20 procent meer uit dan is toegestaan, concludeert de Europese Rekenkamer in een nieuw rapport. Dit keer heeft dat niet te maken met gesjoemel tijdens de laboratoriumproeven bij nieuwe auto's, maar met het feit dat automobilisten in de echte wereld ander rijgedrag vertonen dan wordt nagebootst in het lab. De EU-rekenmeesters baseren zich op informatie die de Europese Commissie sinds 2021 verzamelt. Vanaf dat jaar wordt in alle nieuwe auto's het totale brandstofverbruik geregistreerd, waardoor het mogelijk is om tijdens onderhoud te controleren hoe efficiënt ze werkelijk zijn. Nadat was gebleken dat Volkswagen 'sjoemeldiesels' verkocht, is de Europese Unie al overgestapt op verbeterde laboratoriumtests voor personenauto's. Die hebben ervoor gezorgd dat de kloof tussen de prestaties in het lab en op de weg is gehalveerd, zegt de Rekenkamer. Maar auto's stoten in het echt nog altijd meer uit dan in een testsituatie. Opvallend genoeg geldt dat nu meer voor benzineauto's (23,7 procent) dan diesels (18,1 procent). Hybride auto's, die ook met een stekker kunnen worden opgeladen, spannen de kroon: die stoten in de praktijk maar liefst 3,5 keer zo veel uit als fabrikanten beloven. Dat komt doordat de eigenaren van zulke auto's de batterij veel minder gebruiken dan werd aangenomen bij het opstellen van de efficiëntiecijfers. In de praktijk rijden hybrides veel vaker dan gedacht 'gewoon' op benzine. Dat geldt vooral voor bedrijfswagens: als de baas de brandstof betaalt, is er voor medewerkers nauwelijks reden om de batterij op te laden. Voor het eind van 2026 moet de Europese Commissie bepalen hoe de 'echte' uitstootcijfers kunnen worden gebruikt om de laboratoriumtests te verbeteren en de CO2-standaarden in de toekomst te verbeteren. Tussen 2009 en 2019 ging de werkelijke uitstoot van het Europese wagenpark nauwelijks omlaag, ziet de Rekenkamer. Fabrikanten waren toen vooral bezig met het verbeteren van hun scores in het laboratorium, terwijl de efficiëntie in werkelijkheid niet vooruitging. Ook werden auto's steeds zwaarder en krachtiger, waardoor er meer brandstof nodig is. Sinds 2020 heeft de werkelijke uitstoot van het Europese wagenpark wel een daling ingezet. Dat komt door de opkomst van de elektrische auto, die inmiddels goed is voor meer dan 10 procent van de Europese verkopen van nieuwe auto's. Toch wijst de Rekenkamer erop dat die verkopen lang niet snel genoeg gaan om de Europese CO2-doelen te halen. Om die wel te halen, moet de aanschaf van een elektrische auto vooral goedkoper worden. Ook moeten Europese landen meer investeren in laadinfrastructuur. De Europese Rekenkamer tikt in het onderzoek ook de Nederlandse RDW op de vingers, omdat de toezichthouder in 2020 en 2021 de uitstoottests van autofabrikanten onvoldoende controleerde. De RDW blijkt in die twee jaren geen enkele keer aanwezig te zijn geweest bij zo'n test, terwijl de instantie wel regelmatig toezicht hoort te houden. De Duitse evenknie deed het een stuk beter, met meer dan tachtig controles. Er rinkelen volgens de Rekenkamer ""geen alarmbellen"" over de betrouwbaarheid van de gegevens. Maar om vertrouwen te houden in de uitstoottests, moeten toezichthouders hun taken wel goed uitvoeren. Een woordvoerder van de RDW wijt het gebrek aan fysieke controles in 2020 en 2021 aan de coronapandemie. Er is volgens hem wel op afstand gecontroleerd. ""Zodra reizen weer kon, zijn wij weer fysiek bij de fabrikanten met wie wij werken langsgegaan."" ","Klimaat, Auto's, Co2-uitstoot, Eu"
319,Titelhouder Griekspoor en Medvedev doen weer mee aan grastoernooi Rosmalen ,Tallon Griekspoor verdedigt komende zomer zijn titel bij het Libéma Open. Ook Australian Open-finalist Daniil Medvedev doet mee aan het grastoernooi in Rosmalen., Door onze sportredactie ,2024-01-30T18:03:45+01:00, Tennis ,"Tallon Griekspoor verdedigt komende zomer zijn titel bij het Libéma Open. Ook Australian Open-finalist Daniil Medvedev doet mee aan het grastoernooi in Rosmalen. De 27-jarige Griekspoor veroverde vorig jaar in Rosmalen zijn tweede ATP-titel. De nummer 29 van de wereld, die eerder het ATP-toernooi in het Indiase Pune won, versloeg in een zinderende finale de Australiër Jordan Thompson. Op de Australian Open strandde Griekspoor eerder deze maand in de derde ronde. De Noord-Hollander liet zich verrassen door de Fransman Arthur Cazaux. Medvedev doet komende zomer voor de zesde keer mee aan het Libéma Open. De Rus stond afgelopen zondag nog in de finale van de Australian Open. Daarin verloor hij van de Italiaan Jannik Sinner, nadat hij een 2-0-voorsprong in sets had genomen. In 2022 stond de 27-jarige Medvedev ook in de finale van het grastoernooi in Rosmalen. Daarin moest de nummer drie van de wereld toen zijn meerdere erkennen in de verrassende Tim van Rijthoven. Het Libéma Open staat dit jaar van 10 tot en met 18 juni op het programma. Bij het grastoernooi in Rosmalen bereiden de tennissers zich voor op Wimbledon. ","Tennis, Atp Rosmalen, Tallon Griekspoor, Daniil Medvedev"
320,Boerenprotesten in onze buurlanden: 'Dit is hét moment voor actie' ,"2024 is begonnen met een reeks boerenprotesten in Europa tegen het landbouwbeleid. Duitse, Franse en Belgische boeren gingen met hun tractoren de weg op. ""Ze voelen zich bedreigd in hun bestaan"", zeggen experts tegen NU.nl.", Door Nienke Franken en Lisa Oostveen ,2024-01-31T12:01:19+01:00, Buitenland ,"2024 is begonnen met een reeks boerenprotesten in Europa tegen het landbouwbeleid. Duitse, Franse en Belgische boeren gingen met hun tractoren de weg op. ""Ze voelen zich bedreigd in hun bestaan"", zeggen experts tegen NU.nl. In onze buurlanden gingen tienduizenden boeren de weg op. De protesten lijken op elkaar: woedende boeren, geblokkeerde wegen en spandoeken. Ze vrezen voor internationale concurrentie en stellen dat hun levenswijze wordt bedreigd en dat niemand naar hun zorgen luistert. De boeren zijn onder meer boos vanwege de achterliggende Europese wetgeving. Daarom is het niet gek dat zoveel boeren protesteren. Toch is de timing ook toeval, zegt Daniel Polman, onderzoeker aan Wageningen University & Research, tegen NU.nl. In elk land deed namelijk een andere druppel de emmer overlopen. De Duitse boeren trapten deze protestreeks af. Zij zouden belasting moeten gaan betalen over hun brandstofverbruik en landbouwvoertuigen. Ze waren het hier niet mee eens en doopten de week van 8 januari om tot Wutwoche, oftewel woedeweek. Lynn Stroo van het Duitsland Instituut ziet onderliggende frustraties bij de Duitse protesten. ""Ze voelen zich al langer bedreigd in hun bestaan."" Ook de Duitse regering heeft de regels van de Europese Unie overgenomen. Boeren hebben al jaren het gevoel dat ze aan heel veel regels moeten voldoen. Ze willen iedereen voeden. ""Maar ze hebben ook het idee dat de waardering voor dat doel afneemt"", vertelt Stroo. Door de nieuwe regels en het wegvallen van belastingvoordelen zijn de boeren bang een deel van hun opbrengst te verliezen. Daarnaast is de internationale concurrentie groot. ""Ze zijn bang dat ze het niet meer kunnen volhouden"", zegt Stroo. Die onderliggende frustraties ziet Niek Pas ook in Frankrijk. Volgens hem is er sprake van ""een wereld in verdrukking"". Hij is historicus aan de Universiteit van Amsterdam en richt zich op de 'nieuwste geschiedenis' van onder meer Frankrijk. ""Het rommelt al jaren bij Franse boeren."" Het Franse protest, dat zich richtte op een blokkade van Parijs, gaat voornamelijk over bureaucratie. ""Boeren zitten de helft van de tijd alleen maar papieren in te vullen"", zegt Pas. Ze vinden hun weg steeds moeilijker in de bureaucratie. En dat terwijl ""ze gewoon met hun 'echte' werk bezig willen zijn"". Daarnaast zijn ze net als hun Duitse collega's bang dat ze niet meer kunnen concurreren op de internationale markt. Ze voelen de druk van handelsovereenkomsten met Zuid-Amerika en de rest van Europa. Tijdens de protesten vragen ze bijvoorbeeld om minimumprijzen voor hun producten en om belastingverlagingen. ""De protesten richten zich niet tegen het systeem. Boeren zoeken hulp bij de overheid."" Omdat de plattelandscultuur altijd belangrijk is geweest in Frankrijk, kunnen de boeren op veel steun rekenen. ""Mensen hebben er echt begrip voor"", zegt Pas. Vlaamse boeren gingen de straat op nadat het stikstofdecreet was goedgekeurd in Vlaanderen. In dat decreet staan stikstofregels die vergelijkbaar zijn met de Nederlandse stikstofmaatregelen. De protesten veroorzaakten een groot verkeersinfarct bij Antwerpen. De Belgische Boerenbond zegt dat de demonstraties worden gevoed door ""een ophoping van jarenlange frustraties"". ""Keer op keer worden de boeren niet gehoord"", vertelt een woordvoerder aan NU.nl. ""Er komt zoveel regelgeving op de boeren af."" Bij de Belgische boeren speelt bovendien de internationale concurrentie mee. Daardoor krijgen boeren weinig voor hun producten. ""Wij vragen om eerlijke vergoeding voor producten."" De protesten in andere landen speelden bij de Boerenbond ook een rol. Volgens de woordvoerder krijgt het verhaal van de boer nu veel aandacht omdat het ook in andere landen speelt. ""Dit was het moment om actie te voeren."" De komende periode zijn we nog niet af van wegblokkades in Europa. De boeren in de verschillende landen staan namelijk voor dezelfde problemen. Daarom grijpen ook boeren in andere landen de protesten aan om de straat op te gaan. Zo kondigden Spaanse, Griekse en Roemeense boeren dinsdag aan dat zij ook gaan demonstreren. Agractie laat weten dat Nederlandse boeren niet in actie zullen komen. ""Nederlandse boeren hebben nu een afwachtende houding"", zegt voorzitter Bart Kemp. ""Het moet in de coalitie gebeuren."" ","Buitenland, België, Duitsland, Frankrijk, Boeren, Ai-test, Europa, Nu.nl"
321,Paul de Leeuw vindt het niet erg als piek in zijn carrière achter hem ligt ,Paul de Leeuw kan er niet mee zitten als zijn grootste successen geweest zijn. De 61-jarige presentator realiseert zich dat hij niet meer tot de populairste presentatoren van het moment behoort., Door onze entertainmentredactie ,2023-12-15T09:54:19+01:00, Achterklap ,"Paul de Leeuw kan er niet mee zitten als zijn grootste successen geweest zijn. De 61-jarige presentator realiseert zich dat hij niet meer tot de populairste presentatoren van het moment behoort. ""Ik doe nu wat er op mijn pad komt en wat ik leuk vind"", zei De Leeuw in het NPO-radioprogramma Nooit Meer Slapen. Hij staat naar eigen zeggen niet meer in ""de top vijf van populairste presentatoren of showmasters. Soms dénk je dat nog wel, maar dat is gewoon niet zo."" De Leeuw kan prima leven met die wetenschap. ""Ik vind dat niet erg omdat ik een heel fijne privésituatie heb en omdat er andere leuke dingen te doen zijn."" Zo is hij heel blij met Knoop & de Leeuw, de talkshow die hij maakt met mensen met een verstandelijke beperking. ""Er wordt weinig over Knoop geschreven, maar ik krijg zo veel goede berichten van mensen die kijken. Dan voel ik de waardering."" De presentator heeft ook ""geen drang meer om weer twaalf weken op tv te moeten"". Hij verheugt zich erop dat 2024 een relatief rustig jaar wordt. ""Ik heb dit jaar heel hard gewerkt, eigenlijk te veel. Vanaf januari heb ik alleen maar mijn theaterprogramma en mijn podcast. Daar kan ik mij heel erg op verheugen."" Wel gaat De Leeuw in het najaar van 2024 weer een reeks Knoop maken en staat er een tweede seizoen van Niet klein te krijgen in de planning. ","Achterklap, Paul De Leeuw"
322,Satelliet ontdekt vier nieuwe kolonies van keizerpinguïns op Antarctica ,Een satelliet heeft vier nieuwe kolonies van keizerpinguïns op Antarctica ontdekt. Daarmee denken onderzoekers alle broedparen ter wereld te hebben gevonden., Door Linda van Beest ,2024-01-24T09:13:04+01:00, Dieren ,"Een satelliet heeft vier nieuwe kolonies van keizerpinguïns op Antarctica ontdekt. Daarmee denken onderzoekers alle broedparen ter wereld te hebben gevonden. De ontdekking brengt het aantal broedplaatsen op Antarctica op 66. De nieuwe kolonies bestaan uit zo'n 550.000 vogels, blijkt uit onderzoek van de University of Cambridge. Keizerpinguïns maken hun partner het hof, paren, leggen eieren, broeden en brengen hun jongen groot op het zee-ijs dat met de kust verbonden is. Maar door klimaatverandering is er in de afgelopen jaren flink wat ijs gesmolten. Daardoor plaatsen wetenschappers steeds meer vraagtekens bij de levensvatbaarheid van deze pinguïns. Met een lengte van meer dan 1 meter zijn ze de grootste pinguïnsoort. Ze leven in extreme omstandigheden en verzamelen zich op het hoogtepunt van de Antarctische winter om in verschillende groepen te broeden. De kolonies liggen zo'n 250 kilometer bij elkaar vandaan. Wetenschappers hebben satellieten gebruikt om te zien of er in de tussenliggende gebieden toch pinguïns leven. De satellieten konden de kolonies vinden door de kleur van hun poep op het het witte ijs. Als er veel pinguïns bij elkaar komen, is die kleuring zelfs vanuit de ruimte zichtbaar. Wetenschappers denken dat alle belangrijke kolonies nu zijn gevonden. De onderzoekers zijn blij met de ontdekking. ""Dit is het bewijs dat deze vogels zich kunnen aanpassen en zich naar nieuwe locaties verplaatsen als de omstandigheden veranderen"", zeggen ze. Uit eerder onderzoek bleek al dat volwassen pinguïns meer dan 100 kilometer per dag kunnen afleggen. ","Dieren, Klimaat, Antarctica"
323,Paarse Vrijdag: hoe maak je seksuele voorkeur bespreekbaar met je kind? ,"Pesten vanwege seksuele voorkeuren, kinderen die elkaar uitschelden voor 'homo', buitensluiten en uitlachen: vandaag wordt op veel scholen Paarse Vrijdag gevierd om dat de kop in te drukken. Hoe maak je seksuele diversiteit en genderdiversiteit bespreekbaar met kinderen en jongeren?", Door Elise Vermeeren ,2023-12-08T05:09:51+01:00, NUplus ,"Pesten vanwege seksuele voorkeuren, kinderen die elkaar uitschelden voor 'homo', buitensluiten en uitlachen: vandaag wordt op veel scholen Paarse Vrijdag gevierd om dat de kop in te drukken. Hoe maak je seksuele diversiteit en genderdiversiteit bespreekbaar met kinderen en jongeren? Op 8 december wordt op veel scholen de regenboogvlag gehesen, leerlingen en leerkrachten gaan in het paars gekleed naar school en in het klaslokaal worden paarse ballonnen opblazen. Aandacht voor 'jezelf zijn' en seksuele diversiteit is 365 dagen per jaar van belang, zegt lhbtiq+-belangenbehartiger COC, die deze dag organiseert samen met het ministerie van Onderwijs, Cultuur en Wetenschap. Toch verdient dit thema zo'n speciale dag. We weten dat lhbtiq+-kinderen vaker worden gepest en vaker aan zelfdoding denken: positieve aandacht schenken aan seksuele diversiteit is dus nooit verspilde moeite, zegt Jeroen Horvers, die als projectleider bij het COC werkt. Volgens het Sociaal en Cultureel Planbureau komen suïcidepogingen 4,5 keer vaker voor onder lesbische, homoseksuele en biseksuele jongeren dan onder heteroseksuele leeftijdgenoten. Onder transgender personen heeft maar liefst 21 procent een poging gedaan. Horvers geeft al tien jaar voorlichting op scholen, want positief in aanraking komen met mensen die 'anders' zijn draagt bij aan het verminderen van vooroordelen. Ontmoetingen met mensen uit de lhbtiq+-gemeenschap, boekjes lezen, film of theater, een modeshow in de pauze: vandaag op een leuke manier diversiteit laten zien helpt en zorgt voor een veiligere schoolomgeving. ""De reden dat we ooit begonnen met Paarse Vrijdag is omdat er te weinig aandacht voor was. Toen ik jong was, was dit geen onderwerp. Het bestond niet, het werd niet besproken. Het had mij persoonlijk erg geholpen als er toen alleen maar werd gezegd: 'Hoe jij bent is goed'."" Negatieve reacties van de omgeving kunnen hard binnenkomen bij kinderen en kunnen het identiteitsproces van een kind flink verstoren, zeggen de experts van het COC, Movisie en Zelfmoordpreventie 113. Paarse Vrijdag gaat anders dan vaak wordt gedacht niet alleen over seksuele diversiteit, maar ook over andere minderheden. Zoals mensen met een migratieachtergrond en kinderen met een beperking. ","Nuplus, Slimmer Leven"
324,Hoofdrolspelers Máxima verliefd: deze koppels vonden ook liefde op de set ,De vonk tussen acteurs Martijn Lakemeier en Delfina Chaves sloeg over op de set van Videoland-serie Máxima. Filmsets lijken de ideale broedplaats voor nieuwe liefdes. Ook deze sterren werden door Cupido geraakt tijdens het maken van een film of serie., Door Maxime Jobs ,2024-01-22T07:00:13+01:00, Achterklap ,"De vonk tussen acteurs Martijn Lakemeier en Delfina Chaves sloeg over op de set van Videoland-serie Máxima. Filmsets lijken de ideale broedplaats voor nieuwe liefdes. Ook deze sterren werden door Cupido geraakt tijdens het maken van een film of serie. Het bekendste voorbeeld van liefde op de set is misschien wel de romance van Angelina Jolie en Brad Pitt. De twee ontmoeten elkaar in 2003 op de set van Mr. & Mrs Smith. Pitt is dan nog getrouwd met Friends-actrice Jennifer Aniston. In 2005 komt er een einde aan dit huwelijk en dat blijkt geen toeval. Slechts drie maanden na de scheiding kondigen Jolie en Pitt, samen Brangelina , de komst van hun eerste kindje aan. Twaalf jaar lang is Brangelina het ideale Hollywoodkoppel. Op aandringen van hun zes kinderen trouwt het stel in 2014. Twee jaar later vraagt Jolie een scheiding aan. Tot op de dag van vandaag heeft het voormalige koppel onenigheid over de voogdij van de kinderen en het verdelen van hun bezittingen. De actrice beweert dat Pitt haar en de kinderen heeft mishandeld en dat hij het geld van hun Franse wijnmakerij in eigen zak steekt. Er is dus geen sprake van een happy end: er lopen nog meerdere rechtszaken tussen de twee. Een Hollywood-relatie die zich wel staande weet te houden is die van acteurs Zendaya en Tom Holland. Ze leren elkaar in 2016 kennen op de set van Spider-Man: Homecoming als ze beiden negentien jaar oud zijn. Niet alleen op het scherm groeien de personages Peter Parker (Holland) en MJ (Zendaya) steeds meer naar elkaar toe, ook in het echt ontwikkelen de acteurs gevoelens voor elkaar. Hoelang de twee precies samen zijn is niet bekend, want een officiële bevestiging van de relatie bleef lang uit. Inmiddels heeft het acteurskoppel al samengewerkt aan drie Spider-Man-films. Films over Spider-Man blijken sowieso een prima voedingsbodem voor romantiek: Zendaya en Holland zijn al het derde stel dat elkaar vindt bij de opnames van de superheldenfilm. In 2001 krijgen Toby Maguire (Peter Parker) en Kirsten Dunst (MJ) een relatie, maar gaan na een jaar uit elkaar. In 2011 speelt Andrew Garfield de rol van Peter Parker en ook hij wordt verliefd op zijn tegenspeelster: Emma Stone. Dit filmkoppel houdt het vier jaar uit. Jennifer Lopez en Ben Affleck zijn inmiddels getrouwd, maar er gaat heel wat vooraf aan het liefdessprookje. De zangeres en de acteur kennen elkaar al sinds 2002, als ze samen in de film Gigli spelen. Lopez is dan nog getrouwd met Cris Judd. ""Ik weet niet precies wanneer we verliefd zijn geworden. We waren eerst gewoon vrienden"", zegt de zangeres nadat ze haar huwelijk met Judd verbreekt en een relatie krijgt met Affleck. Het stel wordt door de roddelpers uitvoerig gevolgd en als de twee zich verloven lijkt het sprookje compleet. Maar de ""extreme media-aandacht"" wordt de relatie uiteindelijk fataal. Bijna twintig jaar na de breuk vallen Lopez en Affleck weer als een blok voor elkaar. In 2022 geven ze elkaar het jawoord: het zou zo het script van een film kunnen zijn. In de hitserie Game of Thrones spelen Kit Harington en Rose Leslie elkaars tegenpolen. En zoals we vaker zien: tegenpolen trekken elkaar aan. Er ontstaat niet alleen een romantische klik tussen personages Jon Snow en Ygritte, ook in het echte leven slaat de vonk over. Het stel is in 2018 getrouwd en heeft samen twee kinderen. Carice van Houten speelt ook een rol in Game of Thrones maar vindt daar de liefde niet. Haar partner Guy Pearce ontmoet ze op een andere set: die van Brimstone. Van Houten en de Australische acteur hebben samen een zevenjarig zoontje Monte. Het stel heeft een huis in Amstelveen maar is regelmatig in het buitenland voor werk. Ook in Nederland is er regelmatig sprake van een vonk op de set. Zo zien Katja Schuurman en Thijs Römer elkaar voor het eerst op de set van Medea in 2004. Het stel trouwt twee jaar later in Frankrijk. Acht jaar later gaan ze als ""geliefden uit elkaar"". Het koppel stelt dat ze goede vrienden blijven en trotse ouders van hun dochter Sammie. In 2023 wordt Römer veroordeeld voor het online misbruiken van minderjarige meisjes. De acteur krijgt een celstraf van drie maanden (waarvan twee voorwaardelijk) en een taakstraf van 240 uur. ""Als moeder, als vrouw en als mens kan ik niet anders dan een diepe pijn hebben over een deel van het gedrag en een deel van de keuzes van haar vader"", verwijst Schuurman in een verklaring naar hun dochter Sammie. ""Omdat hij de vader van mijn dochter is, zal ik hem nooit laten vallen."" Het liefdesverhaal van Noortje Herlaar en Barry Atsma kent een betere afloop. Het koppel leert elkaar kennen in 2015 tijdens de opnames van Knielen op een bed violen. De relatie werd officieel bevestigd toen de film af was. Ze hebben inmiddels twee dochters, het stel is (nog) niet getrouwd. ""Ik ben vaak genoeg getrouwd voor de camera"", vertelt Herlaar in 2021 tegen Libelle ""Dat geliefden in het bijzijn van familie en vrienden uitspreken waarvoor ze dankbaar zijn, vind ik wel heel mooi. Ik zie Barry en mij op zo'n manier nog wel eens de liefde vieren, in de toekomst.""  ","Achterklap, Cupido, Martijn Lakemeier, Delfina Chaves"
325,Verdachte in zaak rond belaagde PowNed-journalisten op Ameland vrijgelaten ,De 31-jarige man die donderdag werd aangehouden in de zaak rond de belaagde PowNed-journalisten op Ameland is na verhoor vrijgelaten. De man blijft wel verdacht van betrokkenheid bij de incidenten rond het Sunneklaasfeest op 5 december., Door onze nieuwsredactie ,2023-12-15T18:37:39+01:00, Media en Cultuur ,"De 31-jarige man die donderdag werd aangehouden in de zaak rond de belaagde PowNed-journalisten op Ameland is na verhoor vrijgelaten. De man blijft wel verdacht van betrokkenheid bij de incidenten rond het Sunneklaasfeest op 5 december. Dat onderzoek is nog steeds volop gaande, meldt het Openbaar Ministerie Noord-Nederland. Nieuwe aanhoudingen worden ook niet uitgesloten. Een cameraploeg van PowNed werd op 5 december belaagd door Amelanders toen de omroep verslag wilde doen van het Sunneklaasfeest, een lokale variant van Sinterklaas. Bij het feest zijn alleen bewoners van Ameland welkom. Een groep van tussen de twintig en dertig eilanders achtervolgde de journalisten. Op beelden was te zien dat de auto van de journalisten werd geramd. De omroep heeft naar aanleiding van het incident op Ameland meerdere aangiften ingediend. Demissionair justitieminister Dilan Yesilgöz reageerde fel op de gebeurtenissen op Ameland. ""De basis is: je blijft met je poten van de pers"", zei Yesilgöz vrijdag. ""En vervolgens is het aan ons - de politiek, de politie, het Openbaar Ministerie - om te zorgen dat ernaar wordt gehandeld als dat niet zo is. Ik praat hier passievol over omdat het een van de fundamenten van onze rechtsstaat is."" ",Media En Cultuur
326,"In 2023 regende het meer dan ooit, maar toch hadden we een neerslagtekort ","Het Nederlandse weer werd in 2023 getekend door gebroken records. Het jaar was extreem warm, kletsnat en kurkdroog. Een uitzonderlijk jaar, zagen klimaatonderzoekers van het KNMI. Toch is dit soort weersomstandigheden minder zeldzaam in de context van een veranderend klimaat.", Door Emma van Bergeijk ,2024-01-31T00:01:29+01:00, Klimaat ,"Het Nederlandse weer werd in 2023 getekend door gebroken records. Het jaar was extreem warm, kletsnat en kurkdroog. Een uitzonderlijk jaar, zagen klimaatonderzoekers van het KNMI. Toch is dit soort weersomstandigheden minder zeldzaam in de context van een veranderend klimaat. Het KNMI brengt jaarlijks een rapport uit waarin het weerinstituut terugblikt op het jaar ervoor. Ook presenteert het analyses over de staat van het klimaat in Nederland. In het nieuwste rapport wordt duidelijk dat vorig jaar meerdere records zijn gebroken. Zo beleefde Nederland de hoogste temperaturen sinds 1901, het jaar dat de metingen begonnen. Over heel 2023 was het gemiddeld 11,8 graden Celsius. Dat is meer dan het record van zowel 2014 als 2020, toen de gemiddelde temperatuur 11,7 graden was. Het KNMI vermeldt erbij dat er vorig jaar geen hittegolven waren en dat de eerste warme dag (van 20 graden of meer) drie weken later viel dan normaal, op 4 mei. Wel waren er meer zonnige en meer zomerse dagen (met temperaturen van 25 graden of meer) dan normaal. Ook opvallend: op 1 januari 2023 werd een temperatuur gemeten van 15,1 graden, de hoogste temperatuur ooit gemeten in januari. Behalve warm was 2023 volgens het weerinstituut ook erg nat, vooral in de herfstmaanden. In totaal viel er 1.152 millimeter regen, terwijl 851 millimeter normaal is in Nederland. Daarmee werd het record van 1998 verbroken. Toen viel er 1.109 millimeter regen. De uitzonderlijke regenval in het najaar had deels te maken met de hoge temperatuur van de Noord-Atlantische Oceaan. Warme oceanen zorgen ervoor dat er meer water verdampt, waardoor er meer neerslag valt. Dat neemt verder toe doordat de zee versneld opwarmt door klimaatverandering, legt KNMI-klimaatexpert Peter Siegmund uit. Volgens het KNMI worden de lente-, herfst- en wintermaanden natter dan we gewend zijn. Tegelijkertijd worden de zomers juist droger. Maar dat het vaker zo nat wordt als in 2023, zien de onderzoekers als onwaarschijnlijk. Hoewel er in 2023 meer regen viel dan ooit, was er toch een groot neerslagtekort. In de tweede helft van mei en in juni - tijdens het groeiseizoen in de landbouw - viel vrijwel geen spatje regen. De uitblijvende regen in combinatie met verdamping door de hoeveelheid zon zorgde voor neerslagtekorten in de zomer. ""Dat is best wel bijzonder. Het vorige record van halverwege het groeiseizoen werd bijna verbroken"", zegt Siegmund. ""Op dat moment maakten we ons wel even zorgen."" In juli en augustus trok het weer bij en het grondwaterpeil herstelde zich weer. De klimaatexpert voorspelt dat dit soort zomerdroogtes de komende decennia vaker zullen voorkomen. En dat kan problemen veroorzaken voor de natuur, de landbouw en de samenleving. De oplopende temperaturen in Nederland sluiten aan bij de internationale ontwikkelingen. De Europese satellietdienst Copernicus publiceerde begin deze maand een vergelijkbaar rapport. Uit die data werd duidelijk dat 2023 ook wereldwijd het warmste jaar ooit gemeten is; voor Europa was 2023 het op een na warmste jaar. Wereldwijd is de limiet van 1,5 graden opwarming bijna bereikt. In het Parijsakkoord hebben landen met elkaar afgesproken zoveel mogelijk te doen om de opwarming van de aarde te beperken tot ruim onder 2 graden. Bij voorkeur tot 1,5 graden, om natuurrampen te voorkomen. Daarbij wordt niet een specifiek jaar als uitgangspunt genomen, maar een gemiddelde van meerdere jaren. De wereldwijde uitstoot van broeikasgassen neemt nog steeds toe. Daarom verwachten klimaatwetenschappers dat die grens ergens in de komende vijftien jaar wordt bereikt. ""Ik maak me daar wel zorgen over"", zegt Siegmund. ""Als de CO2-uitstoot niet daalt, hebben we echt een probleem."" In Nederland zijn we zelfs al over die grens heen. De data van het KNMI laten zien dat de gemiddelde temperatuur vorig jaar 2,9 graden hoger lag dan een eeuw geleden. Dat grote verschil komt doordat landoppervlak sneller opwarmt dan oceanen in combinatie met meerdere zonnige jaren. Siegmund: ""Het is moeilijk om één jaar aan klimaatverandering toe te schrijven, maar 2023 past wel in ons beeld van een opwarmende aarde."" Het Nederlandse klimaat zal aan het eind van de eeuw sterk veranderd zijn als de uitstoot op deze manier blijft toenemen, blijkt uit de klimaatscenario's die het KNMI opstelde. Meer weersextremen, natte winters en warme en droge zomers vormen dan het nieuwe normaal. In het somberste scenario is Nederland in 2100 6 graden warmer dan aan het begin van de twintigste eeuw. Ook zeespiegelstijging wordt een serieus probleem, met name voor het Caribisch deel van het Koninkrijk. ","Klimaat, Weer, Droogte, Emma Van Bergeijk, Knmi"
327,"Er is weer officieel sprake van een griepepidemie, coronacijfers dalen juist ","De jaarlijkse griepepidemie is begonnen. Dat concluderen het onderzoeksinstituut Nivel, het Erasmus MC en het RIVM op basis van de laatste cijfers. Tegelijkertijd neemt het aantal mensen met het coronavirus af.", Door onze nieuwsredactie ,2024-01-24T17:22:00+01:00, Gezondheid ,"De jaarlijkse griepepidemie is begonnen. Dat concluderen het onderzoeksinstituut Nivel, het Erasmus MC en het RIVM op basis van de laatste cijfers. Tegelijkertijd neemt het aantal mensen met het coronavirus af. Huisartsen van de zogenoemde Nivel Peilstations rapporteerden in de derde week van dit jaar 70 patiënten met griepachtige klachten per 100.000 inwoners. Dat zijn er meer dan normaal. Als meer dan 56 op de 100.000 mensen met griepklachten bij de huisarts komen, wordt er namelijk gesproken van een officiële griepepidemie. Dat is nu dus het geval. In week drie steeg het aandeel positieve grieptests van 40 naar 70 procent. Het aantal mensen met het coronavirus neemt wel af. Dat komt overeen met eerdere uitkomsten van rioolwatermetingen. Sinds begin augustus zien huisartsen meer mensen met een longontsteking dan in voorgaande jaren. Vooral het aantal kinderen in de leeftijdsgroep vijf tot en met veertien jaar is volgens Nivel opvallend. Het totale aantal patiënten is in de derde week van dit jaar wel wat afgenomen: van 121 naar 117 per 100.000 inwoners. Maar het aantal kinderen in de leeftijd van vijf tot en met veertien jaar dat met een longontsteking bij de huisarts kwam, is nog steeds groter dan in voorgaande jaren: 97. De piek lag halverwege december. Toen hadden 172 op de 100.000 kinderen tussen de vijf en veertien jaar een longontsteking. In de leeftijdsgroep 15-24 jaar daalde dat aantal van 59 naar 56. Relatief gezien komt longontsteking het meest voor bij 65-plussers. In die leeftijdscategorie daalde het aantal mensen met een longontsteking van 245 naar 217 per 100.000. ","Gezondheid, Coronavirus, Onderzoeksinstituut Nivel, Rivm, Erasmus Mc"
328,Joost strijdt namens Nederland in tweede halve finale Songfestival ,Joost treedt dit jaar op het Eurovisie Songfestival aan in de tweede halve finale. De Nederlandse deelnemer betreedt het podium op donderdag 9 mei in de tweede helft van de show., Door Michiel Vos ,2024-01-30T19:31:50+01:00, Songfestival ,"Joost treedt dit jaar op het Eurovisie Songfestival aan in de tweede halve finale. De Nederlandse deelnemer betreedt het podium op donderdag 9 mei in de tweede helft van de show. Nederland treft onder meer Oostenrijk, Noorwegen en Estland in de tweede halve finale, werd dinsdagavond bekend bij de loting. Voor het eerst sinds 2015 zit Nederland ook weer samen met België in de halve finale. De organisatie van het festival probeert met de loting buurlanden die veel op elkaar stemmen in dezelfde pot te doen, zodat ze minder kans hebben in dezelfde halve finale uit te komen. Net als vorig jaar doen er 37 landen mee aan het Songfestival. Roemenië is afgehaakt, maar Luxemburg is teruggekeerd. In de eerste halve finale, die 7 mei plaatsvindt, treden vijftien landen aan, waarvan er tien naar de finale gaan. Aan de tweede halve finale doen er zestien mee, waarvan er dus zes afvallen. De finale is op 11 mei. Israël deed alleen mee aan de loting waarbij wordt bepaald wie in welk deel van de halve finale optreedt. Het land vroeg de European Broadcasting Union of het in de tweede halve finale mocht optreden, vanwege een herdenkingsdag in het land. De EBU stemde daarmee in. In landen als IJsland, Noorwegen en Finland wordt geprotesteerd tegen de deelname van Israël, vanwege de oorlog in Gaza. De precieze startvolgorde van de halve finales wordt door de makers van de show bedacht, zodra alle nummers bekend zijn. Met welk nummer Joost Nederland vertegenwoordigt, wordt op een later tijdstip bekendgemaakt. Zoals elk jaar hoeven de 'Big 5' - Frankrijk, Duitsland, Italië, het Verenigd Koninkrijk en Spanje - niet mee te doen aan de halve finales. Deze grootste geldschieters plaatsen zich automatisch voor de finale, net als de winnaar van het jaar ervoor - in dit geval Zweden. Net zoals vorig jaar wordt in de halve finales alleen door de mensen thuis gestemd. De vakjury krijgt het pas in de finale voor de helft voor het zeggen. Het Eurovisie Songfestival vindt dit jaar plaats in de Zweedse stad Malmö, vanwege de overwinning van Loreen met het nummer Tattoo. De zangeres won vorig jaar voor de tweede keer, nadat ze in 2012 ook al de meeste punten had verzameld, met Euphoria. ","Songfestival, Nederland, Joost"
329,Noorse auteur Jon Fosse ontvangt Nobelprijs voor Literatuur ,"De Noorse toneelschrijver, auteur en dichter Jon Fosse heeft zondag de Nobelprijs voor Literatuur in ontvangst genomen. Hij kreeg de onderscheiding in de Zweedse hoofdstad Stockholm uit handen van koning Carl Gustaf.", Door onze nieuwsredactie ,2023-12-10T21:32:55+01:00, Boek & Cultuur ,"De Noorse toneelschrijver, auteur en dichter Jon Fosse heeft zondag de Nobelprijs voor Literatuur in ontvangst genomen. Hij kreeg de onderscheiding in de Zweedse hoofdstad Stockholm uit handen van koning Carl Gustaf. Voorzitter Anders Olsson van het Nobelcomité voor Literatuur zei dat het werk van Fosse over de moeilijkheden in het leven gaat. Bij de prijsuitreiking zei hij dat Fosse ""geen moeilijke schrijver"" is. ""Hij gebruikt de eenvoudigste woorden en schrijft over ervaringen waar we ons allemaal mee kunnen identificeren: scheiding, dood en de kwetsbaarheid van liefde."" Fosse is de eerste Noorse winnaar van de Nobelprijs voor de Literatuur sinds romanschrijver Sigrid Undset 95 jaar geleden. De Noor heeft na zijn eerste literaire werk Rood, Zwart uit 1983 verschillende romans, dichtbundels, essaybundels en kinderboeken uitgegeven. Veel van zijn werk wordt in het Nederlands uitgegeven door Uitgeverij Oevers uit Zaandam. ","Boek & Cultuur, Media En Cultuur, Jon Fosse, Koning Carl Gustaf, Stockholm"
330,Vermeende verkrachter van Maxime Meiland spant kort geding aan ,"De man die Maxime Meiland dertien jaar geleden zou hebben verkracht, spant een kort geding aan. Dat heeft zijn advocaat Peter Schouten aan RTL Boulevard laten weten.", Door onze entertainmentredactie ,2023-12-13T19:46:46+01:00, Achterklap ,"De man die Maxime Meiland dertien jaar geleden zou hebben verkracht, spant een kort geding aan. Dat heeft zijn advocaat Peter Schouten aan RTL Boulevard laten weten. Meiland schrijft in haar biografie Maxime: Misbruikt, ontspoord en nu... gelukkig! dat een man haar dertien jaar geleden heeft verkracht. De realityster was toen vijftien jaar oud. De dader wordt in het boek niet bij naam genoemd, maar volgens de 29-jarige man weet zijn omgeving dat Meiland op hem doelt. Hij stelt dat sprake is van een aantasting in eer en goede naam. Vorige week werd bekend dat de man aangifte heeft gedaan van smaad. Volgens hem zijn de beschuldigingen van Meiland niet waar. Hij eist daarom een rectificatie en wil dat het boek uit de boekhandels wordt gehaald. Daarnaast eist de man een schadevergoeding. Schouten benadrukt dat Meiland nog een kort geding kan voorkomen als ze instemt met een bemiddelingsgesprek. Maar de advocaat en zijn cliënt achten die kans niet groot. Meiland, die volgens RTL Boulevard advocaat Sébas Diekstra in de arm heeft genomen, wil niet reageren op het nieuws. Jan Dijkgraaf, schrijver en uitgever van de dit jaar verschenen biografie van Meiland, geeft ook geen commentaar op het voorgestelde bemiddelingstraject. Over het kort geding zegt hij: ""Laat hem (Schouten, red.) maar lekker z’n gang gaan."" ","Achterklap, Maxime Meiland, Peter Schouten"
331,Nederland wil Bulgarije laten toetreden tot Schengengebied en heft blokkade op ,Nederland heeft toch ingestemd met de toetreding van Bulgarije tot het Schengengebied. Nederland was lange tijd een van de weinige landen die zich daartegen verzetten., Door onze nieuwsredactie ,2023-12-15T16:34:54+01:00, Politiek ,"Nederland heeft toch ingestemd met de toetreding van Bulgarije tot het Schengengebied. Nederland was lange tijd een van de weinige landen die zich daartegen verzetten. Nederland blokkeerde lange tijd de toetreding van Bulgarije, omdat het demissionaire kabinet vond dat het Oost-Europese land niet voldeed aan de voorwaarden. Dan ging het om bijvoorbeeld een goede grensbewaking, de staat van de democratische rechtsstaat en corruptiebestrijding. In een recent onderzoek onder leiding van de Europese Commissie zijn geen tekortkomingen naar voren gekomen. ""Aangezien we al eerder vaststelden dat Bulgarije op duurzame wijze rechtsstaathervormingen heeft doorgevoerd, concluderen we dat Bulgarije aan de eisen voor toetreding voldoet en kan toetreden tot het Schengengebied"", schrijft demissionair staatssecretaris Eric van der Burg (Justitie en Veiligheid) aan de Tweede Kamer. Nederland vindt het wel belangrijk dat Bulgarije ""continu blijft werken aan stevige buitengrenzen"", voegt de staatssecretaris daaraan toe. Er is zoveel verbeterd, dat het ""gewoon heel lullig zou zijn"" als Nederland Bulgarije zou blijven tegenhouden, zegt demissionair premier Mark Rutte in de wandelgangen van de EU-topontmoeting in Brussel. Nederland heeft de toetreding van Bulgarije volgens Rutte ""een jaar of veertien, vijftien"" tegengehouden. Rutte: ""Je ziet nu echt die voortgang, dan moet je ook gewoon fair zijn. Het is gewoon niet correct als wij zouden zeggen: je doet alles, maar toch houden we je tegen."" De houding van Nederland wekte al lang ergernis in de Europese Commissie en het Europees Parlement. Daarom werd flinke druk uitgeoefend op Nederland om Bulgarije toe te laten tot het Schengengebied. De Schengenzone bestaat nu uit 27 Europese landen waarbinnen zonder grenscontroles gereisd kan worden. Nu Nederland overstag is, zijn de ogen gericht op Oostenrijk. Dat land verzette zich ook tegen de toetreding van Bulgarije. Oostenrijk en Bulgarije gaan in gesprek om te kijken of de weerstand van Oostenrijk weggenomen kan worden. EU-bronnen denk dat het akkoord van Nederland daar ook een rol bij kan spelen. ","Politiek, Bulgarije, Schengen, Nederland"
332,Griekspoor na derderondeplek Australian Open terug in top 30 wereldranglijst ,"Tallon Griekspoor is terug in de top dertig van de wereldranglijst. De geboren Haarlemmer klom na de Australian Open twee posities, van de 31e naar de 29e plek. Novak Djokovic blijft de nummer één van de ATP-ranglijst.", Door onze sportredactie ,2024-01-29T09:55:11+01:00, Tennis ,"Tallon Griekspoor is terug in de top dertig van de wereldranglijst. De geboren Haarlemmer klom na de Australian Open twee posities, van de 31e naar de 29e plek. Novak Djokovic blijft de nummer één van de ATP-ranglijst. De 27-jarige Griekspoor werd in Melbourne uitgeschakeld in de derde ronde. Daarin verloor hij van de Fransman Arthur Cazaux. In november vorig jaar was Griekspoor nog de nummer 21 van de wereld, maar daarna viel hij buiten de top 30. Botic van de Zandschulp leverde een aantal posities in. Hij zakte van de 59e naar de 63e plaats. De 28-jarige Van de Zandschulp boog op de Australian Open in de eerste ronde voor de latere winnaar van het toernooi, de Italiaan Jannik Sinner. Jesper de Jong maakte een flinke sprong omhoog. Hij steeg 22 posities en is nu de nummer 139 van de wereldranglijst. De Jong speelde op de Australian Open voor het eerst in het hoofdtoernooi van een Grand Slam-toernooi. Sinner stuitte hem in de tweede ronde. In de top van de ATP-ranking veranderde niets. Djokovic blijft de nummer één, voor Carlos Alcaraz en Daniil Medvedev. Sinner scoorde een bak punten met zijn eindzege in de Australian Open, maar behield desondanks de vierde plaats. De Chinese Zheng Qinwen, die de finale haalde van de Australian Open, stormde de top tien binnen op de wereldranglijst van de vrouwen. Ze klom van de vijftiende naar de zevende plek. Iga Swiatek, die al vroeg in het toernooi werd uitgeschakeld, handhaafde zich toch nog op de eerste plaats. Aryna Sabalenka, die haar titel in Melbourne prolongeerde, bleef op de tweede plaats staan. Coco Gauff, die de halve finales haalde, won een plekje en is de nieuwe nummer drie. Arantxa Rus, de hoogst genoteerde Nederlandse, steeg van de 45e naar de 43e plek. ","Tennis, Tallon Griekspoor, Novak Djokovic"
333,Nederland heeft steeds meer moeite met voorkomen van corruptie ,"Nederland scoort steeds iets slechter op het tegengaan van corruptie. Beroepsgroepen als advocaten, burgemeesters en journalisten kampen met agressie en bedreigingen. Tegelijkertijd gebeurt er nog weinig aan de innige banden tussen Nederlandse politici en lobbyisten, ziet Transparency International.", Door José Boon ,2024-01-30T13:17:33+01:00, Economie ,"Nederland scoort steeds iets slechter op het tegengaan van corruptie. Beroepsgroepen als advocaten, burgemeesters en journalisten kampen met agressie en bedreigingen. Tegelijkertijd gebeurt er nog weinig aan de innige banden tussen Nederlandse politici en lobbyisten, ziet Transparency International. Sinds 2012 vergelijkt de organisatie jaarlijks hoe goed 181 landen corruptie weten te bestrijden. Nederland scoort over 2023 met 79 punten weer net iets slechter dan de 80 punten een jaar eerder, blijkt uit de zogeheten Corruption Perception Index (CPI). Daarmee bereikt Nederland het slechtste resultaat sinds het begin van de index. Wel staat Nederland nog achtste op de ranglijst van de minst corrupte landen, onder landen als Zwitserland en Zweden. Ook in voorgaande jaren stond Nederland achtste. ""We zien een patroon waarin we steeds verder zakken en niet meer stijgen"", zegt een woordvoerder van Transparency International. De afstand tot Denemarken, met negentig punten de nummer één op de lijst, neemt steeds verder toe. ""Dit is niet de richting die we op willen gaan."" Nederlandse beroepsgroepen die de rechtsstaat moeten beschermen staan onder druk, ziet de organisatie. Het gaat dan bijvoorbeeld om advocaten en officiers van justitie die bedreigd worden door criminele circuits, blijkt uit eerder onderzoek van de Nederlandse orde van advocaten. Ook journalisten maken meer geweld en agressie mee, bleek vorig jaar uit onderzoek van de Erasmus Universiteit Rotterdam. Transparency International noemt ook het feit dat steeds minder mensen burgemeester willen worden als bewijs voor een onveiliger klimaat in Nederland. Een andere zwakke plek is de Nederlandse lobbycultuur, stelt Transparency International. ""Het is hier heel normaal als bewindspersoon of Kamerlid na de politiek gelijk over te stappen naar een belangenvereniging die actief is op hetzelfde terrein"", zegt de woordvoerder. Daarmee kunnen de oud-politici hun netwerk blijven inzetten, terwijl ze geen democratisch belang meer behartigen. Ook wordt het onduidelijk vanuit welke motivatie zij hun laatste politieke stappen hebben gezet, vindt Transparency International. De organisatie pleit dan ook voor een verplicht lobbyregister. Daarmee kan iedereen zien welke belangengroepen een vinger in de pap hebben gehad bij een wetswijziging. Ook moet er een verplichte afkoelperiode komen voor bewindslieden en Kamerleden. ""Je moet politiek kunnen bedrijven zonder met je volgende baan bezig te zijn"", zegt de woordvoerder. In de Corruption Perception Index (CPI) zijn meer landen die zakken dan dat er stijgers zijn. Een opvallende zakker is het Verenigd Koninkrijk, dat op plek twintig belandde. Onder meer de zorgen om vriendjespolitiek spelen daar een rol. De lijst sluit af met Somalië, Syrië, Venezuela en Zuid-Soedan. ","Economie, Politiek, Transparency International, Nederland"
334,Hoe krijg jij je kinderen na de vakantie weer in het ritme? ,NU.nl kiest elke dag een actueel onderwerp waarover jij uitgebreid met medelezers van gedachten kunt wisselen. Deze week zijn in de regio Midden de scholen weer begonnen. Na zes weken vakantie moeten de kinderen weer op tijd opstaan en op tijd naar bed. Hoe zorgen jullie dat je kinderen weer in het dagelijkse ritme komen? Deel hier jullie tips., Door onze interactieredactie ,2023-08-22T07:04:23+02:00, Stelling en Praat Mee ,NU.nl kiest elke dag een actueel onderwerp waarover jij uitgebreid met medelezers van gedachten kunt wisselen. Deze week zijn in de regio Midden de scholen weer begonnen. Na zes weken vakantie moeten de kinderen weer op tijd opstaan en op tijd naar bed. Hoe zorgen jullie dat je kinderen weer in het dagelijkse ritme komen? Deel hier jullie tips. De normale huisregels zijn van toepassing. Kun je de reacties niet vinden? Klik boven of onder dit bericht op de knop waar 'reacties' staat om naar de reacties te gaan. Daar kun je jouw reactie of opmerking achterlaten. Of klik hier om direct naar de reacties te gaan. ,"Stelling En Praat Mee, Kind & Gezin, Scholen, Nujij"
335,Tommy Lee beschuldigd van seksueel wangedrag tijdens helikoptervlucht ,Tommy Lee wordt beschuldigd van seksueel wangedrag. Volgens verschillende Amerikaanse media wordt hij aangeklaagd omdat hij in februari 2003 een vrouw tegen haar wil heeft betast en gezoend tijdens een helikoptervlucht., Door onze nieuwsredactie ,2023-12-16T09:40:22+01:00, Achterklap ,"Tommy Lee wordt beschuldigd van seksueel wangedrag. Volgens verschillende Amerikaanse media wordt hij aangeklaagd omdat hij in februari 2003 een vrouw tegen haar wil heeft betast en gezoend tijdens een helikoptervlucht. Volgens de vrouw dronken de helikopterpiloot en Lee tijdens de vlucht alcohol, rookten ze wiet en gebruikten ze cocaïne. Daarna drong de drummer van Mötley Cruë zich aan de vrouw op. De niet bij naam genoemde vrouw beweert dat Lee haar betastte en kuste. Ook drong hij bij haar binnen met zijn vingers. De muzikant trok ook zijn broek naar beneden en probeerde het hoofd van de vrouw naar zijn geslachtsdeel te duwen. In de rechtbankdocumenten zegt de vrouw dat ze niet naar de politie ging omdat ze dacht dat ze niet serieus zou worden genomen. De vrouw zegt dat ze sinds het vermeende incident last heeft van onder meer angsten en depressies. Zij eist een niet nader genoemde schadevergoeding van de artiest. ","Achterklap, Tommy Lee"
336,Ruim honderd jaar oude kunstkerstboom levert 4.000 euro op bij veiling ,"Een eenvoudig kunstkerstboompje heeft bij een veiling in het Verenigd Koninkrijk 3.400 pond (zo'n 4.000 euro) opgeleverd. De boom is ruim honderd jaar oud en volgens veilinghuis Hansons de ""meest bescheiden kerstboom ooit"".", Door onze nieuwsredactie ,2023-12-17T00:15:50+01:00, Opmerkelijk ,"Een eenvoudig kunstkerstboompje heeft bij een veiling in het Verenigd Koninkrijk 3.400 pond (zo'n 4.000 euro) opgeleverd. De boom is ruim honderd jaar oud en volgens veilinghuis Hansons de ""meest bescheiden kerstboom ooit"". De kunstboom werd in 1920 voor 6 pence (ongeveer 7 eurocent) gekocht door de familie van de toen achtjarige Dorothy Grant. Zij hield de boom tot ze in 2014 op 101-jarige leeftijd overleed, schrijft BBC News. De boom ging naar haar dochter, die hem besloot te veilen. Hansons dacht dat de boom een paar honderd euro kon opleveren, maar dat werd veel meer. De kerstboom is 79 centimeter hoog en heeft 25 takken en 6 kleine kaarshouders. Waarschijnlijk werd de boom gemaakt door een bedrijf als onderdeel van een kerstactie. Vlak na de Eerste Wereldoorlog waren hout en andere grondstoffen schaars en kostbaar in het Verenigd Koninkrijk. ","Opmerkelijk, Verenigd Koninkrijk, Kerstmis, Buitenland, Hansons, 3.400 Pond"
337,"Queens of the Stone Age, Goldband en Froukje bij eerste namen Lowlands ","Queens of the Stone Age, Goldband en Froukje treden komende zomer op tijdens Lowlands. De organisatie heeft woensdagochtend de eerste 49 namen bekendgemaakt. De kaartverkoop start op 3 februari.", Door onze entertainmentredactie ,2024-01-31T11:24:32+01:00, Muziek ,"Queens of the Stone Age, Goldband en Froukje treden komende zomer op tijdens Lowlands. De organisatie heeft woensdagochtend de eerste 49 namen bekendgemaakt. De kaartverkoop start op 3 februari. Ook Fred again..., The Smile, Nas, Denzel Curry, Jorja Smith, Sugababes, Big Thief, Skrillex en Peggy Gou staan op de line-up. Het festival vindt op 16, 17 en 18 augustus plaats in Biddinghuizen. Binnenkort volg de rest van de line-up. Een ticket voor het driedaagse festival, inclusief een plek op de camping, kost 325 euro. Dagkaarten zijn niet beschikbaar. De prijs is flink gestegen: in 2018 kostte een ticket nog geen 200 euro. Vorig jaar was de prijs 300 euro. Desondanks waren de tickets binnen een kwartier uitverkocht. Festivaldirecteur Eric van Eerdenburg zegt dat artiesten hogere prijzen voor hun komst vragen, maar ook de inflatie en materialenschaarste spelen een rol bij de stijging van de ticketprijzen. ","Muziek, Lowlands, Media En Cultuur, Froukje, Goldband"
338,Meidengroep Little Mix komt volgens zangeres Leigh-Anne 'zeker weer bij elkaar' ,"De Britse meidengroep Little Mix komt ""zeker"" weer bij elkaar, vertelt zangeres Leigh-Anne Pinnock in een interview met The Sun. Wanneer dat gebeurt, is nog niet bekend.", Door onze entertainmentredactie ,2023-12-16T11:20:34+01:00, Achterklap ,"De Britse meidengroep Little Mix komt ""zeker"" weer bij elkaar, vertelt zangeres Leigh-Anne Pinnock in een interview met The Sun. Wanneer dat gebeurt, is nog niet bekend. De meidengroep, bestaande uit Leigh-Anne, Perrie Edwards en Jade Thirlwall, benadrukte bij hun breuk dat ze niet definitief uit elkaar gingen. ""We komen zeker weer samen"", zegt de 32-jarige Leigh-Anne. ""Maar we zijn pas net uit elkaar en de anderen hebben nog niet eens hun eigen muziek uitgebracht. We hebben nog even tijd nodig om gewoon alleen te zijn."" Leigh-Anne staat ook open voor een samenwerking voor elkaars soloprojecten. ""We hebben dat altijd gezegd, ook als grapje, maar ik denk dat we nu even genieten van de tijd waarin we zelfstandig kunnen groeien. Maar zeg nooit nooit."" Little Mix kondigde twee jaar geleden een pauze voor onbepaalde tijd aan. Na tien jaar samen muziek maken wilden de zangeressen zich focussen op hun solocarrières. Als soloartiest heeft Leigh-Anne onlangs de singles Don't Say Love en My Love uitgebracht. Eerder verliet Jesy Nelson de groep al om solo muziek te maken. In haar biografie vertelde Leigh-Anne dat het vertrek van Nelson niet makkelijk was voor de groep en tot een ""verschrikkelijke ruzie"" leidde. De drie overgebleven bandleden gingen in therapie om de situatie te verwerken. ","Achterklap, Little Mix, Muziek, Media En Cultuur, Leigh-anne Pinnock"
339,RTL mocht niet met Talpa samen: waarom zou het wel met DPG kunnen? ,DPG Media wil met RTL Nederland fuseren. Dat zou betekenen dat veel Nederlandse titels onder één mediagigant komen te vallen. Terwijl dat begin dit jaar nog werd tegengehouden bij Talpa en RTL Nederland. Waarom zou het nu wel kunnen?, Door Maxime Jobs ,2023-12-15T18:02:14+01:00, Media ,"DPG Media wil met RTL Nederland fuseren. Dat zou betekenen dat veel Nederlandse titels onder één mediagigant komen te vallen. Terwijl dat begin dit jaar nog werd tegengehouden bij Talpa en RTL Nederland. Waarom zou het nu wel kunnen? De ACM (De Autoriteit Consument & Markt) is er om te voorkomen dat een mediabedrijf een te machtige positie in het commerciële medialandschap krijgt. Als een bedrijf te veel titels in het bezit heeft, dan kan dat nadelige gevolgen hebben voor adverteerders, maar ook voor de gebruiker. Vorig jaar hield de onafhankelijke toezichthouder de fusie tussen Talpa en RTL Nederland tegen. Er zouden te veel nadelige gevolgen zijn. De fusie tussen DPG Media en RTL Nederland, die vandaag is aangekondigd, moet nog officieel worden voorgelegd aan de mededingingsautoriteit. DPG Media wil 1,1 miljard euro betalen voor de overname. RTL zou dan onderdeel worden van DPG, maar blijft onder eigen naam programma's maken. Ook CEO Sven Sauvé houdt zijn positie bij RTL. Toen RTL en Talpa in 2021 aankondigden samen verder te willen, tekenden meerdere belanghebbenden bezwaar aan. De bond van adverteerders (BvA) was er daar een van. Er waren vooral zorgen om het aanbod van reclame op televisie als de twee mediabedrijven zouden fuseren en er mogelijk zenders zouden verdwijnen. De angst was dat adverteerders meer moesten betalen om hun reclames op televisie te krijgen. ""In het verleden hebben we dat effect ook gezien bij andere fusies en overnames. Je hoeft geen geleerde te zijn om te weten dat dit gaat gebeuren"", zei directeur Henriette van Swinderen destijds tegen NU.nl. DPG Media heeft in Nederland vooral titels die zich richten op digitaal, radio en print, zoals NU.nl, Qmusic, Donald Duck en de Volkskrant. Daardoor maakt de BvA zich nu minder zorgen: DPG en RTL vullen elkaar aan, zegt Van Swinderen. ""DPG is vooral actief in print en radio, RTL is gespecialiseerd in televisie en streamingdiensten. Campagnes op televisie kunnen ondersteund worden door advertenties in kranten of tijdschriften. Dat heeft een versterkend effect."" Journalistenbond NVJ is minder enthousiast. De bond is bang dat te veel mediatitels onder één concern kan leiden tot een monopolie. De NVJ staat daarom kritisch tegenover de mogelijke fusie, zegt voorzitter Thomas Bruning. ""Het vergroot de machtspositie van een nu al dominante speler in het Nederlandse journalistieke medialandschap en heeft zowel op redactioneel niveau, voor onze leden, als voor het publiek grote gevolgen."" Het is nog maar de vraag of de fusie doorgaat, benadrukt mediajournalist Maarten Hafkamp. ""We kunnen verwachten dat de ACM ook hier weer kritisch naar gaat kijken"", zegt hij. Dat DPG - anders dan Talpa - nu nog geen televisie in Nederland maakt, betekent niet automatisch dat ACM groen licht zal geven. ""Bij de fusie tussen RTL en Talpa zouden er te veel tv-zenders in handen komen van één partij. Nu gaat het om een organisatie die bijna alle nieuwsmedia in Nederland in het bezit heeft en dan ook televisie erbij krijgt."" DPG maakt overigens in België wel al televisie: daar bezit het bedrijf RTL Belgium. De beslissing van de ACM over de fusie tussen RTL en Talpa duurde ruim anderhalf jaar. In januari 2023 hakte de toezichthouder pas de knoop door. Talpa is verrast door de snelheid waarmee RTL een nieuwe fusie aangaat. ""Maar met beide partijen hebben we altijd een goede werkrelatie gehad en we verwachten die in de toekomst te kunnen doorzetten"", benadrukt een woordvoerder. Hafkamp verwacht dat de beslissing van ACM ook dit keer veel tijd gaat kosten. ""Er zullen nu ook allerlei partijen zijn die bezwaar gaan aantekenen."" De consument zal bij een succesvolle fusie niet meteen iets merken. ""Misschien alleen dat Angela de Jong een keer aanschuift bij RTL Boulevard"", lacht hij. ","Media, Rtl, Media En Cultuur, Dpg Media, Dpg, Talpa, Nederland"
340,Jett Rebel: 'Stoppen met drugs was mijn beste beslissing ooit' ,"Jett Rebel heeft al 7,5 jaar geen drugs meer gebruikt. In een interview met Het Parool vertelt de artiest dat het de ""beste beslissing"" is die hij ooit heeft genomen.", Door onze entertainmentredactie ,2023-12-16T13:59:10+01:00, Achterklap ,"Jett Rebel heeft al 7,5 jaar geen drugs meer gebruikt. In een interview met Het Parool vertelt de artiest dat het de ""beste beslissing"" is die hij ooit heeft genomen. ""Het was een donkere periode geweest. Ik was suïcidaal"", vertelt de zanger over het moment dat hij besloot te stoppen. In die periode zag hij drugs en alcohol niet als probleem, maar als een houvast. ""Nu weet ik: het was gewoon vluchten, jezelf verdoven om maar niet geconfronteerd te hoeven worden met de grote vragen in je leven."" Omdat mensen om hem heen zich zorgen begonnen te maken, besloot de zanger actie te ondernemen. ""Uiteindelijk kreeg ik een afspraak bij een verslavingsarts. De dag voor ik erheen ging, wist ik: morgen hoor ik dat ik met alles moet stoppen. Toen heb ik me nog een laatste dag helemaal sufgeblowd en heb ik vervolgens alle wiet die overbleef in brand gestoken."" Sinds die afspraak heeft Rebel nooit meer iets gebruikt. ""Ik heb niet één terugval gekend. Maar ik weet: ik kan nooit meer verantwoord gebruiken. Ik blijf diep van binnen gewoon verslaafd."" In 2014 verscheen het eerste album van Rebel. Hij viert zijn tienjarig artiestenjubileum met een concert in Paradiso. ""Geweldig, maar van ouder worden ben ik geen fan. Heeft er waarschijnlijk mee te maken dat het voelt alsof ik door mijn verslaving jaren hebt gemist."" ","Achterklap, Jett Rebel"
341,Claudia de Breij tien maanden aan huis gekluisterd: 'Ik lag er even helemaal af' ,"Claudia de Breij heeft vorig jaar tien maanden thuis doorgebracht omdat ze ""er echt even helemaal af"" lag. In De Avondshow met Arjen Lubach vertelde de cabaretière dinsdag dat ze in die periode niet meer wist hoe ze moest ontspannen.", Door onze entertainmentredactie ,2024-01-31T06:26:07+01:00, Achterklap ,"Claudia de Breij heeft vorig jaar tien maanden thuis doorgebracht omdat ze ""er echt even helemaal af"" lag. In De Avondshow met Arjen Lubach vertelde de cabaretière dinsdag dat ze in die periode niet meer wist hoe ze moest ontspannen. ""Ik kan het niet een burn-out noemen, maar ik lag er echt klassiek even helemaal af"", vertelde de 48-jarige De Breij, die inmiddels weer in de theaters staat met haar nieuwe voorstelling Wat als. Een jaar geleden liet ze weten ""tijd en rust"" nodig te hebben na een intense periode van werk. ""Het uitte zich bij mij in dat ik echt niet meer wist hoe ik moest ontspannen."" Om dat toch te proberen, kocht ze onder meer een doos LEGO voor volwassenen. Maar dat werd ""een dieptepunt"", vertelde ze. ""Ik vond er geen zak aan. Ik wil niemand beledigen die wel van LEGO'en houdt, maar ik was bezig en deed heel veel fout, dus ik moest ook mijn kinderen vragen waar het dan misging."" Inmiddels heeft De Breij twee kittens en daar kan ze wel door ontspannen. ""Ik wist niet dat ik daar zo dol op was. Ik ben helemaal geen dierenvriend"", zei De Breij. De kittens zijn ragdolls, een ras waar ze op werd geattendeerd door zangeres Taylor Swift omdat zij daarmee op de cover van Time Magazine stond. ""Ik dacht: die zijn leuk!"" Inmiddels ligt De Breij ""er weer op"", zoals ze het zelf zegt. De periode thuis heeft haar ook geïnspireerd voor haar nieuwe voorstelling. ""Ik kwam er heel erg achter dat er een groot verschil is tussen aardig gevonden worden en aardig zijn. En dat het eerste er helemaal niet toe doet en het tweede er heel erg toe doet. Daar moet je dan 48 voor worden! Stom, hè?"", zei ze lachend. Na de ""kleine midlife"", zoals ze de periode thuis zelf noemt, staat ze ook anders op het toneel dan eerder. ""Ik was onnodig onzeker"", zei ze. ""Nu sta ik iets meer op het podium van: leuk dat we er allemaal zijn."" ","Claudia De Breij, Arjen Lubach, Achterklap"
342,Bloedtest kan mogelijk kans op ziektes als hartfalen en dementie voorspellen ,"Onderzoekers hebben een speciale bloedtest ontwikkeld die de 'leeftijd' van je organen bepaalt. Daarmee kunnen artsen het risico op bepaalde ziektes, zoals hartfalen en dementie, voorspellen. Hoewel de studie zich nog in een vroeg stadium bevindt, zijn wetenschappers ""hoopvol"".", Door Linda van Beest ,2023-12-07T11:16:24+01:00, Gezondheid ,"Onderzoekers hebben een speciale bloedtest ontwikkeld die de 'leeftijd' van je organen bepaalt. Daarmee kunnen artsen het risico op bepaalde ziektes, zoals hartfalen en dementie, voorspellen. Hoewel de studie zich nog in een vroeg stadium bevindt, zijn wetenschappers ""hoopvol"". De bloedtest kan volgens de onderzoekers van de Stanford University in de Amerikaanse staat Californië helpen om de behandeling van aandoeningen eerder te beginnen, voordat mensen er echt ziek van worden. Mensen bij wie een orgaan sneller veroudert dan de rest van hun lichaam hebben een grotere kans om binnen vijftien jaar een ziekte in dat orgaan te ontwikkelen, blijkt uit de resultaten van het onderzoek dat donderdag is gepubliceerd in het wetenschappelijke tijdschrift Nature. Er deden in totaal 5.676 mensen mee aan het onderzoek. Het blijkt dat mensen met versnelde orgaanveroudering - dus bij wie de 'leeftijd' van de organen hoger wordt geschat dan de daadwerkelijke leeftijd van een persoon - een hogere kans hebben op orgaanziekten. Zo zou de kans op hartfalen voor mensen met versnelde hartveroudering 2,5 keer zo groot zijn als voor mensen die daar niet mee kampen. De veroudering van hersenen en bloedvaten voorspelt het verloop van de ziekte van Alzheimer beter dan de huidige metingen, zeggen de onderzoekers. Dementie kan zich al tientallen jaren in de hersenen ontwikkelen voordat er symptomen zichtbaar worden. ""Hoe eerder ziektes als alzheimer kunnen worden gediagnosticeerd, hoe eerder we kunnen behandelen"", schrijven de onderzoekers. Volgens artsen komen we daarmee dichter bij genezing van dementie. De resultaten suggereren dat ons bloed duidelijkheid kan bieden over wat er allemaal in ons lichaam gebeurt. In de toekomst willen onderzoekers dan ook een groter, gelijksoortig onderzoek doen waaruit moet blijken dat orgaanveroudering de kans op bepaalde orgaanziektes kan voorspellen. Hoewel het onderzoek zich nog in een vroeg stadium bevindt, zijn de wetenschappers ""hoopvol"". ""De bloedtest kan een aanvulling zijn op bestaande methoden"", zegt een arts. Ze hoopt dat deze tests binnen vijf jaar kunnen worden gebruikt om de ziekte van Alzheimer ""op tijd"" aan te tonen. ","Gezondheid, Wetenschap, Goed Nieuws"
343,Waterschap ving meer muskus- en beverratten om dijkschade te voorkomen ,"Waterschappen hebben in 2023 meer muskus- en beverratten gevangen dan een jaar eerder. Die vangsten zijn nodig omdat de dieren verzakkingen in dijken veroorzaken. ""We moeten terug naar nul om de waterveiligheid te garanderen"", vertelt een woordvoerder van de Unie van Waterschappen aan NU.nl.", Door onze nieuwsredactie ,2024-01-29T11:17:38+01:00, Dieren ,"Waterschappen hebben in 2023 meer muskus- en beverratten gevangen dan een jaar eerder. Die vangsten zijn nodig omdat de dieren verzakkingen in dijken veroorzaken. ""We moeten terug naar nul om de waterveiligheid te garanderen"", vertelt een woordvoerder van de Unie van Waterschappen aan NU.nl. De waterschappen hebben in 2023 in totaal ruim 51.000 muskusratten gevangen. Dat is een stijging van 5 procent ten opzichte van een jaar eerder. Het aantal gevangen beverratten nam met 45 procent toe tot 1.645 stuks. Bever- en muskusratten graven holen en gangen die schade veroorzaken aan waterkeringen en oevers. Ook maken ze nesten en uitgebreide ondergrondse gangenstelsels waardoor de dijken verzakken. Daarom is het volgens de Unie van Waterschappen belangrijk om de dieren te bestrijden. De dieren vormen ook een bedreiging voor de biodiversiteit. Ze staan daarom op de de Europese lijst van 'invasieve soorten'. Ze eten planten als riet en lisdodde weg en verdringen daardoor inheemse vogels. Deze vogels leven in het riet, waar ook de muskus- en beverratten hun leefomgeving hebben. ""Het is dus per wet bepaald dat de dieren moeten worden bestreden"", legt de woordvoerder uit. Er moeten niet alleen minder muskus- en beverratten komen, maar ze moeten ook uit ons land verdwijnen. ""Dat is essentieel voor de waterveiligheid van ons land."" ""In de jaren veertig zijn ze hier naartoe gehaald, maar ze horen hier van nature niet. We moeten ze daarom terugdringen naar nul"", zegt de woordvoerder. Daarom werd een team van bijna vierhonderd gespecialiseerde bestrijders ingezet om de dieren te vangen. ""Bij de beverratten gaan we al goed, maar bij de muskusratten hebben we nog een lange weg te gaan."" De dieren worden afgemaakt. ""De soorten vermenigvuldigen zich zo snel, dat uitzetten geen nut heeft"", zegt de woordvoerder. ""Ongeveer 3.500 kilometer aan dijken beschermen Nederland tegen overstromingen: van de zee, grote rivieren, meren en plassen"", zegt bestuurder Jeroen Haan van de Unie van Waterschappen. ""Mede door het veranderende klimaat wordt de druk op onze dijken, zoals tijdens het hoogwater eind vorig jaar, in de toekomst nog groter. Het voorkomen van graverij door muskus- en beverratten blijft daarom een belangrijke taak van de waterschappen."" ","Dieren, Binnenland, Nu.nl, Unie Van Waterschappen"
344,Burgemeesters in regio Rotterdam bundelen krachten na golf van explosies ,"Burgemeesters van gemeenten die onder de politie-eenheid Rotterdam vallen, gaan de komende tijd ervaringen en informatie uitwisselen. Aanleiding is de toename van geweld en de vele explosies in de regio.", Door onze nieuwsredactie ,2023-12-16T18:42:49+01:00, Binnenland ,"Burgemeesters van gemeenten die onder de politie-eenheid Rotterdam vallen, gaan de komende tijd ervaringen en informatie uitwisselen. Aanleiding is de toename van geweld en de vele explosies in de regio. Het overleg is een initiatief van burgemeester Bert Wijbenga van Vlaardingen. Deelnemers aan het zogenoemde 'Vlaardingenoverleg' zullen de komende tijd regelmatig samenkomen. Bij het eerste overleg waren politiechef Fred Westerbeke en hoofdofficier Hugo Hillenaar van het Openbaar Ministerie Rotterdam ook aanwezig. De politie hield in de gemeente Rotterdam dit jaar 180 verdachten aan voor betrokkenheid bij geweldpleging of explosies. 45 personen zijn veroordeeld tot straffen van één tot drie jaar. Meer dan zestig verdachten wachten nog op behandeling van hun zaak. Hillenaar benadrukt dat de straffen zwaar zijn en dat ""jongeren die zich laten verleiden, hun toekomst vergooien"". De burgemeesters hebben Westerbeke gevraagd ook voorstellen te doen voor nieuwe manieren om het gevoel van veiligheid bij burgers te verbeteren. Wat deze maatregelen zijn, is niet bekendgemaakt. In Vlaardingen waren dit jaar al zeven ontploffingen waarbij eenzelfde persoon, een loodgieter, vermoedelijk het doelwit was. In de wijk Oostwijk zijn de beveiligingsmaatregelen uitgebreid, nadat er meerdere explosies waren geweest bij een bedrijfspand in de Koninginnestraat. Er zijn meerdere verdachten aangehouden. Het totale aantal explosies in Nederland is dit jaar verdrievoudigd ten opzichte van vorig jaar. De meeste daarvan vinden plaats in Rotterdam. Afgelopen nacht was het weer raak in de Maasstad, en ook in Dordrecht, Den Haag, Huizen en Almere. ","Binnenland, Misdaad In Nederland, Explosies, Politie-eenheid Rotterdam, Rotterdam"
345,Verwarde vrouw komt ongemerkt Koninklijk Paleis België binnen en valt in slaap ,De Belgische politie heeft in de nacht van dinsdag op woensdag een verwarde vrouw aangetroffen in het Koninklijk Paleis in Brussel. Volgens bronnen van Het Nieuwsblad en VRT NWS lag de vrouw te slapen in een van de opgemaakte kamers., Door onze nieuwsredactie ,2024-01-18T20:09:07+01:00, Opmerkelijk ,De Belgische politie heeft in de nacht van dinsdag op woensdag een verwarde vrouw aangetroffen in het Koninklijk Paleis in Brussel. Volgens bronnen van Het Nieuwsblad en VRT NWS lag de vrouw te slapen in een van de opgemaakte kamers. De politie bevestigt dat ze een vrouw heeft opgepakt. Volgens de politie was de vrouw in verwarde toestand. De 46-jarige vrouw sprak Spaans. De politie kon niet bevestigen of de vrouw daadwerkelijk in een van de bedden lag te slapen. De vrouw is naar een ziekenhuis in Brussel gebracht. Het Belgisch openbaar ministerie is een procedure gestart om de vrouw te laten opnemen in een psychiatrische kliniek. Het Koninklijk Paleis in Brussel is het werkpaleis van de Belgische koning Filip. De politie onderzoekt hoe de vrouw het paleis binnen wist te komen. ,"België, Buitenland, Brussel, Kamers, Nws, Opmerkelijk, Vrt"
346,Hoogleraar en Europadeskundige Mathieu Segers (47) overleden ,Hoogleraar Mathieu Segers is zaterdag op 47-jarige leeftijd overleden. Hij was al geruime tijd ongeneeslijk ziek. Segers was als Europadeskundige een veelgehoorde stem op radio en televisie., Door onze nieuwsredactie ,2023-12-17T16:03:50+01:00, Binnenland ,"Hoogleraar Mathieu Segers is zaterdag op 47-jarige leeftijd overleden. Hij was al geruime tijd ongeneeslijk ziek. Segers was als Europadeskundige een veelgehoorde stem op radio en televisie. Segers was hoogleraar Europese geschiedenis aan de Maastricht University. Als Europadeskundige schoof hij regelmatig aan bij televisieprogramma Buitenhof en schreef hij een column in De Groene Amsterdammer. Eind 2020 bleek hij uitgezaaide darmkanker te hebben. De ziekte viel hem en zijn familie rauw op het dak. In 2020 dacht hij corona te hebben, maar hij testte negatief. Op advies van de huisarts werd een scan gemaakt, waar de kankerdiagnose uitkwam. De ziekte weerhield Segers er niet van aan het werk te blijven. Het zorgde er wel voor dat hij zijn leven bewuster ging leven, vertelde hij De Limburger: ""Er lijkt meer te gebeuren in een uur of op een dag dan vroeger. Terwijl het tegendeel het geval is. Het vrijblijvende is overal vanaf."" Met Annette van Soest maakte Segers de populaire podcast Café Europa, waarin ze de achtergronden bij het Europese nieuws bespraken. Onder anderen toenmalig Minister van Financiën Sigrid Kaag en EU-commissaris Frans Timmermans waren een keer in de podcast te gast. ","Binnenland, Media, Maastricht, Onderwijs, Europese Unie, Europadeskundige Mathieu Segers"
347,'Come back in September': hoe slim is het om deze beurswijsheid op te volgen? ,"In de beleggingswereld hoor je allerlei zogenaamde beurswijsheden voorbijkomen. Eén daarvan is ""Sell in May and go away"". Maar wat betekent deze wijsheid precies? Is het als belegger verstandig je hieraan te houden?", Door Simone Langejan ,2022-09-01T21:38:42+02:00, Vakantie ,"In de beleggingswereld hoor je allerlei zogenaamde beurswijsheden voorbijkomen. Eén daarvan is ""Sell in May and go away"". Maar wat betekent deze wijsheid precies? Is het als belegger verstandig je hieraan te houden? De beurswijsheid ""Sell in May and go away"" suggereert dat beleggers hun aandelen in mei moeten verkopen. Dan zijn ze in de zomermaanden niet actief op de beurs en stappen ze in het najaar weer in om nieuwe aandelen te kopen. ""Remember to come back in September"", luidt het vervolg. Beurscommentator Jim Tehupurin: ""Deze uitspraak ontstond in een tijd dat rijke kooplieden, de beleggende klasse, in de zomer op het familielandgoed waren en pas weer in de herfst naar de stad toe trokken. Hierdoor was er veel minder handel in de zomer en daarom was het verstandig om de markt pas in het najaar weer te betreden."" Naar seizoenseffecten in de huidige beursmarkt zijn verschillende analyses gedaan. Bijvoorbeeld door universitaire onderzoekers Ben Jacobsen en Cherrie Yi Zhang. Zij onderzochten seizoenspatronen over een periode van vijf jaar in 109 landen. Jim Tehupurin: ""Als je naar die statistieken kijkt, dan blijkt dat beleggers er hun voordeel mee zouden kunnen doen. Het is ook logisch te verklaren. Veel mensen zijn in de zomer op vakantie, waardoor er minder handel is en de beurs minder in beweging is."" Ook Bob Homan, hoofd Investment Office bij ING, kent de onderzoeken rond de genoemde beurswijsheid. ""Hieruit blijkt dat het historisch gezien enige zin zou hebben om gedurende de zomermaanden niet te beleggen."" Toch is hij niet overtuigd van deze beleggingsstrategie. ""Het verschil is in onze ogen te klein en te slecht verklaarbaar"", zegt hij. ""Bovendien zou je de afgelopen jaren duidelijk rendement hebben gemist als je de zomermaanden uit de markt was gestapt. Er zijn veel jaren, waaronder de recente, waarbij deze wijsheid niet opgaat. Het is immers een gemiddelde."" Finance-blogger Sabine Samsom van Financequeen.nl volgt de seizoenseffecten ook niet. ""Deze beurswijsheid draait om het timen van de markt"", zegt ze. ""Daarbij probeer je de markt te voorspellen. Dat is in de praktijk altijd lastig met een beurs die constant verandert. De markt laat zich nou eenmaal slecht voorspellen."" ""Wil je dit wel doen, dan moet je heel actief handelen en de bedrijven heel nauwkeurig volgen"", vervolgt ze. ""En met verkeerde keuzes, maak je al snel meer kapot dan je lief is."" Homan is het met haar eens. ""Voor de meeste particuliere beleggers is het niet interessant om te proberen de markt te timen. Bovendien lijkt het gemiddeld tot slechtere resultaten te leiden. In de praktijk zien we dit vaak gebeuren. Men verkoopt gauw te laag als de wereld er even niet fijn uitziet en koopt te hoog als alles weer goed lijkt te gaan. Je kunt je beter aan een goed beleggingsplan houden."" Samsoms beleggingsplan is breed gespreid met indexbeleggen voor de lange termijn. ""Het is laagdrempelig, met een klein risico en met lage kosten"", zegt ze. ""Hierdoor is het ook een interessant plan als je net op de beurs komt kijken. Je moet je er wel van bewust blijven dat beleggen risico en kosten met zich meebrengt. Je kunt je inleg verliezen."" Is het de moeite waard om deze beurswijsheid eens uit te proberen? ""Dat kan"", zegt Tehupuring. ""Maar de glazen bol heeft niemand, dus je zult ook wel eens een verkeerde beslissing nemen. Daarnaast betekent meer handelen, meer transactiekosten. Dat is bij een paar aandelen nog te overzien, maar niet als je er tientallen hebt. Dan lopen de kosten snel op."" Hij noemt het volgen van de beurswijsheid ""statistisch onderbouwd gokken"". Zelf doet hij er ook niet aan mee. ""Uiteindelijk is tijd en geduld wat je belegging nodig heeft. Je kunt beter elke maand een vast bedrag inleggen."" ","Vakantie, Beleggen, Sell, May And Go Away"
348,"Geen andere adviezen bij besmetting, maar corona is zeker nog geen griepje ","Wie nu corona oploopt, krijgt geen andere adviezen dan bij een andere luchtweginfectie. Maar het coronavirus vormt nog steeds een groter risico dan andere virussen, zeggen experts tegen NU.nl. Vooral voor patiënten die al gezondheidsklachten hebben, maar ook voor mensen die verder gezond zijn.", Door Robbert van der Linde ,2023-12-08T05:02:12+01:00, Coronavirus ,"Wie nu corona oploopt, krijgt geen andere adviezen dan bij een andere luchtweginfectie. Maar het coronavirus vormt nog steeds een groter risico dan andere virussen, zeggen experts tegen NU.nl. Vooral voor patiënten die al gezondheidsklachten hebben, maar ook voor mensen die verder gezond zijn. De laatste tijd is het aantal patiënten met corona in ziekenhuizen fors toegenomen. Afgelopen zomer lagen er enkele tientallen coronapatiënten in een ziekenhuisbed. Inmiddels zijn dat er meer dan zeshonderd. Een coronabesmetting is nu gemiddeld veel minder risicovol dan tijdens de pandemie. ""Je hoeft zeker niet in paniek te raken bij een besmetting. Maar er komen nog steeds een hoop mensen door corona in het ziekenhuis. En die worden echt niet zomaar opgenomen"", zegt epidemioloog Alma Tostmann. ""Het is nu geen crisis in de zorg"", vult Chantal Rovers aan. Als internist-infectioloog behandelt zij mensen met infectieziekten in het ziekenhuis. ""Mensen die jonger zijn dan zestig en geen andere gezondheidsklachten hebben, zien we echt zelden met corona in de ziekenhuizen. Maar het is belangrijk dat mensen zich realiseren dat er een grote groep mensen is die altijd kwetsbaar blijft."" Dat voor een coronabesmetting dezelfde adviezen als voor andere luchtweginfecties gelden, betekent volgens Tostmann en Rovers niet dat ze even risicovol zijn. ""Griep zorgt ook voor ziekenhuisopnames en sterfgevallen bij mensen met een zwakke gezondheid. Maar corona zorgt nog steeds voor een stuk meer ziekenhuisopnames dan griep"", legt Tostmann uit. ""In de ziekenhuizen gelden nog specifieke maatregelen om de verspreiding van virussen tegen te gaan, maar in het algemeen lijkt de bevolking wat minder de adviezen op te volgen."" Ook valt op dat corona minder seizoensgebonden is dan griep. ""Griep heeft een bepaald seizoen, dat gaat met pieken en dalen. Corona kun je nog het hele jaar door oplopen. In totaal zijn er per jaar nog veel meer coronabesmettingen dan griepgevallen"", zegt Rovers. Ziekenhuizen maken onderscheid tussen verschillende coronapatiënten. Aan de ene kant zijn er mensen die specifiek door corona in het ziekenhuis belanden. Dat zijn bijna altijd ouderen en patiënten met een onderliggende aandoening. Er zijn ook patiënten die voor iets anders (zoals een botbreuk) naar het ziekenhuis gaan en vervolgens positief testen. Zij waren (waarschijnlijk) niet in het ziekenhuis terechtgekomen als ze alleen corona hadden. Volgens Stichting NICE was dit jaar bij zeker de helft van de ziekenhuisopnames rondom corona de ziekte zelf de belangrijkste reden. Bij nog eens een kwart speelde corona een grote rol, al was het niet de voornaamste reden dat die patiënten werden opgenomen. ""Ook mensen die alleen mét corona worden opgenomen, leggen nog steeds druk op de zorg. Ze worden in isolatie verpleegd, omdat je niet wil dat andere patiënten of medisch personeel worden besmet"", benadrukt Tostmann. Het is al langer bekend dat vooral kwetsbare personen ernstig ziek kunnen worden van corona. Maar ook voor jonge, gezonde mensen ligt er met het postcovidsyndroom (eerder bekend als long covid) een risico op de loer. Naar schatting hebben in Nederland zo'n 90.000 mensen na een coronabesmetting last van langdurige klachten. ""Het postcovidsyndroom kan iedereen treffen. Ook mensen die jong en gezond zijn, zelfs kinderen"", zegt Rovers. ""De meeste mensen herstellen van een coronabesmetting, de een wat sneller dan de ander. Maar sommigen hebben sinds 2020 klachten en zijn nog steeds niet beter."" Het risico op langdurige klachten is volgens de infectioloog bij het coronavirus wel groter dan bij de meeste andere virussen. ""Ook bij griep is er kans op langdurige klachten na de besmetting. Maar dat komt veel minder vaak voor dan bij corona."" Net als bij ernstige klachten lijkt het risico op het postcovidsyndroom nu kleiner dan tijdens de pandemie. Maar ook na vaccinatie is de kans niet nul. En een medicijn is er nog niet. Daar wordt nog onderzoek naar gedaan. Volgende week publiceert NU.nl een artikel over een veelbelovend medicijn tegen langdurige klachten voor kwetsbare mensen.  ","Coronavirus, Gezondheid, Binnenland, Ai-test, Nu.nl"
349,Waarom rapper Nicki Minaj overhoop ligt met haar collega Megan Thee Stallion ,"Megan Thee Stallion heeft zich de woede van Nicki Minaj op de hals gehaald. De rapper bracht afgelopen vrijdag haar nieuwe single HISS uit, waar Minaj op z'n zachtst gezegd niet blij mee is. Minaj gaat sindsdien online tekeer.", Door Michiel Vos ,2024-01-29T14:12:01+01:00, Achterklap ,"Megan Thee Stallion heeft zich de woede van Nicki Minaj op de hals gehaald. De rapper bracht afgelopen vrijdag haar nieuwe single HISS uit, waar Minaj op z'n zachtst gezegd niet blij mee is. Minaj gaat sindsdien online tekeer. Minaj wordt niet één keer genoemd in het nummer HISS, maar de 41-jarige rapartiest voelt zich duidelijk wel aangesproken door de tekst. Het gaat vooral om de passage: ""These hoes don't be mad at Megan, these hoes mad at Megan's Law (Deze hoeren zijn niet boos op Megan, deze hoeren zijn boos op de wet van Megan). Megan's Law verwijst naar een Amerikaanse wet die het rechtsinstanties verplicht om informatie over geregistreerde zedendelinquenten openbaar te maken. Dit raakt een gevoelige snaar bij Minaj, die ooit nog samenwerkte met Megan Thee Stallion op het nummer Hot Girl Summer. Haar man Kenneth Petty is namelijk een geregistreerd zedendelinquent. Petty is veroordeeld voor een poging tot verkrachting van een zestienjarig meisje in 1995. Hij was zelf toen ook zestien jaar oud. De man van Minaj zat een gevangenisstraf van vier jaar uit. In 2020 raakte Petty wederom in opspraak, omdat hij zich niet als zedendelinquent had laten registreren bij een verhuizing naar Californië. Hij kreeg hiervoor een proeftijd van drie jaar. Minajs echtgenoot is niet de enige zedendelinquent in haar omgeving. De broer van de rapper werd in 2020 tot 25 jaar cel veroordeeld voor het verkrachten van een minderjarige. Amerikaanse media meldden destijds dat Minaj de borg voor haar broer zou hebben betaald en een goed woordje voor hem deed in een brief aan de rechter. Dit, in combinatie met de steun aan haar echtgenoot, wordt haar niet door iedereen in dank afgenomen. Minaj heeft sinds de single van Megan Thee Stallion verscheen, geen moment rust genomen. De rapper is bijna continu online en slingert bericht na bericht via X de wereld in. Ook gaat ze live op Instagram om haar fans te laten weten hoe ze zich voelt over haar 28-jarige collega. Minaj zet niet alleen haar eigen successen op een rij, maar valt Megan Thee Stallion ook aan. Zo schrijft ze meerdere berichten over de in 2019 overleden moeder van Megan Thee Stallion. Ook stelt Minaj dat de rapper liegt over een schietpartij waarbij ze gewond raakte aan haar voet. Rapper Tory Lanez werd vorig jaar veroordeeld voor tien jaar cel voor het schieten op Megan Thee Stallion. Minaj besluit haar gevoelens om te zetten in een disstrack die ze Big Foot noemt en maandag officieel uitbracht. Hierop rapt ze: ""The bitch fell off, I said: 'Get up on your good foot'"" (De bitch valt, ik zei: 'Sta op met je goede voet'), verwijzend naar het schietincident. Op X gaat het er ondertussen hard aan toe tussen fans van Minaj en mensen die haar gedrag veroordelen. Zo doxxen (het openbaar maken van iemands persoonlijke gegevens) fans van de rapper, die zich Barbz noemen, mensen die zich kritisch over haar uitlaten. Megan Thee Stallion lijkt zelf niet onder de indruk van de reactie van Minaj op haar nummer. De rapper werd dit weekend nog feestend gezien met collega Victoria Monet. Ze heeft niet gereageerd op de uitlatingen en het nummer van Minaj. ","Achterklap, Nicki Minaj, Megan Thee Stallion"
350,'Godmother van Amsterdam' aangehouden in groot onderzoek naar cokehandel ,"De politie heeft maandagochtend een grote hoeveelheid zware vuurwapens aangetroffen in een internationaal onderzoek. Daarbij zijn zes verdachten aangehouden, onder wie de 'Godmother' van Amsterdam.", Door onze nieuwsredactie ,2024-01-30T16:44:53+01:00, Binnenland ,"De politie heeft maandagochtend een grote hoeveelheid zware vuurwapens aangetroffen in een internationaal onderzoek. Daarbij zijn zes verdachten aangehouden, onder wie de 'Godmother' van Amsterdam. Het gaat om een langdurig onderzoek van de Eenheid Landelijke Opsporing en Interventies onder leiding van het Landelijk Parket, in samenwerking met Colombia en Spanje. Het onderzoek werd opgestart vanwege onderschepte berichten via cryptoplatform Sky ECC. Dankzij die berichten kon de politie een 47-jarige vrouw met de Nederlandse en Colombiaanse nationaliteit laten oppakken in Colombia. De vrouw hield zich bezig met de handel in verdovende middelen vanuit Zuid-Amerika. De politie vermoedt dat zij direct betrokken is geweest bij de invoer van een onderschepte partij van 230 kilo cocaïne naar Spanje. De vrouw zou in het criminele circuit worden omgeschreven als een grote speler in de cocaïnehandel en daar veel geld mee verdienen. Ze zou ook wel de 'Godmother' van Amsterdam worden genoemd. In 2017 is ze al eens veroordeeld voor het voorbereiden van drugssmokkel. In Nederland werden vijf verdachten aangehouden, in Amsterdam, Zoetermeer, Schiedam en Ridderkerk. Het gaat om één vrouw en vier mannen in de leeftijd van 29 tot 62 jaar, met de Nederlandse en de Nigeriaanse nationaliteit. In 29 panden in Amsterdam, Diemen, Aalsmeer, Purmerend, Rotterdam, Spijkenisse, Schiedam, Ridderkerk en Zoetermeer werd onderzoek gedaan, waarbij de politie grote vondsten deed. In meerdere woningen werden vuurwapens aangetroffen. In een woning in Rotterdam trof de politie een arsenaal aan (automatische) vuurwapens en een raketwerper aan. De raketwerper bleek klaar voor gebruik te zijn. De politie nam in totaal meer dan 25 vuurwapens met bijbehorende munitie in beslag. Verder nam ze kilo's cocaïne, meer dan 400.000 euro in contanten, auto's, sieraden en gegevensdragers in beslag. ","Binnenland, Godmother Van Amsterdam, Amsterdam"
351,Amazon blaast overname stofzuigerfabrikant iRobot af ,Webwinkelgigant Amazon ziet af van de overname van robotstofzuigermaker iRobot. Brussel weigert de overname goed te keuren uit angst voor oneerlijke concurrentie binnen de markt van robotstofzuigers., Door onze techredactie ,2024-01-29T15:57:07+01:00, Tech ,"Webwinkelgigant Amazon ziet af van de overname van robotstofzuigermaker iRobot. Brussel weigert de overname goed te keuren uit angst voor oneerlijke concurrentie binnen de markt van robotstofzuigers. Brussel had Amazon vorige week al ingefluisterd dat het webwinkelbedrijf niet op goedkeuring voor de overname hoefde te rekenen. Maar ook de Amerikaanse concurrentiewaakhond had grote twijfels bij de deal. De toezichthouders zijn bang dat Amazon bij een overname de Roomba-stofzuiger van iRobot gaat voortrekken in zijn webwinkel. Om die reden had Brussel Amazon gevraagd om bindende afspraken te maken. Maar daar heeft het concern geen gehoor aan gegeven. In plaats daarvan bereidde het bedrijf een rechtszaak tegen de definitieve beslissing van de toezichthouder voor. Amazon wilde iRobot voor omgerekend 1,3 miljard euro overnemen om zijn aanbod op het gebied van slimme diensten voor in huis te vergroten. Maar ook daarover bestaan zorgen. Mededingingsautoriteiten zijn bang dat het bedrijf hiermee te veel macht krijgt door de hoeveelheid data die het daarmee kan verzamelen. Voor iRobot zijn de gevolgen van de afgeketste overname groot. Sinds het hoogtepunt in 2021 zijn de stofzuigerverkopen van het bedrijf bijna met de helft gedaald. Daarnaast is de beurswaarde van iRobot gekelderd door speculaties over de mogelijke blokkade van de overname. ","Tech, Amazon, Irobot, Brussel"
352,'Schokkendste aspect' Romeinse samenleving gevonden met slavencel in Pompeï ,In de resten van een Romeins huis hebben archeologen een van de buitenwereld afgesloten kamer ontdekt waarin slaven onder dwang in de bakkerij moesten werken. De ontdekte kamer wordt gezien als het schokkendste voorbeeld van slavernij in Pompeï., Door onze nieuwsredactie ,2023-12-08T17:27:55+01:00, Buitenland ,"In de resten van een Romeins huis hebben archeologen een van de buitenwereld afgesloten kamer ontdekt waarin slaven onder dwang in de bakkerij moesten werken. De ontdekte kamer wordt gezien als het schokkendste voorbeeld van slavernij in Pompeï. Afgelopen maanden hebben archeologen het gebouw met daarin de slavencel ontdekt in de oude Romeinse stad Pompeï. In dat gedeelte werden ook resten van drie mensen gevonden. Pompeï werd in 79 na Christus bedolven door een dikke aslaag na een uitbarsting van de vulkaan Vesuvius. De bakkerij waar de slaven in werkten lag in een woning van Romeinse burgers. Zij deelden de ruimte met ezels. Archeologen hebben ontdekt dat de slaven en ezels daar het graan moesten malen dat bij het brood bakken werd gebruikt. De ezels deden dit door uren rondjes te lopen en zo een molen aan te drijven. Het gedeelte waar de slaven werkten was volledig afgesloten van de buitenwereld. Het was een kleine ruimte. Doordat de kleine ramen hoog in de muur zaten, konden de slaven niet naar buiten kijken. De ramen waren afgesloten met ijzeren tralies. De enige manier om de bakkerij te betreden was via het naastgelegen woonhuis. Het ontdekte huis geeft archeologen meer bewijs over het dagelijks leven van slaven in de Romeinse tijd. ""De cel laat het schokkendste aspect van de Romeinse samenleving zien"", zegt Gabriel Zuchtriegel, directeur van het archeologische park Pompeï. Het slavenverblijf staat in schril contrast met het gedeelte van het huis waar de Romeinse burgers leefden. In dat gedeelte vonden archeologen resten van veel mooie muurschilderingen. Dat laat de welvaart zien waar de vrije Romeinen in leefden. De ruïnes van Pompeï zijn een belangrijke bron voor archeologen om meer te weten te komen over het leven in het Romeinse Rijk. Door de uitbarsting van de Vesuvius en de daaropvolgende asregen kwam het leven in één klap tot stilstand. De as zorgde ervoor dat de mensenresten en ruïnes voor een groot deel intact zijn gebleven. De resten van Pompeï zijn ook een drukbezochte toeristische attractie in Italië. ","Buitenland, Italië, Pompeï, Kamer"
353,Verdachten van overval op Kim Kardashian komen in 2025 voor de rechter ,"De elf mannen en de vrouw die worden verdacht van betrokkenheid bij een overval op Kim Kardashian, verschijnen in april 2025 voor de rechter. Zij zouden de realityster in 2016 in haar Parijse hotelkamer hebben vastgebonden en voor miljoenen aan sieraden hebben meegenomen.", Door onze entertainmentredactie ,2024-01-25T18:24:58+01:00, Achterklap ,"De elf mannen en de vrouw die worden verdacht van betrokkenheid bij een overval op Kim Kardashian, verschijnen in april 2025 voor de rechter. Zij zouden de realityster in 2016 in haar Parijse hotelkamer hebben vastgebonden en voor miljoenen aan sieraden hebben meegenomen. De rechtszaak begint op 28 april 2025 en duurt naar verwachting tot 23 mei, meldt BFMTV. Dat is een kleine negen jaar na de overval. Bij de beroving op 3 oktober 2016 is Kardashian door vijf gewapende mannen vastgebonden. De gestolen sieraden, waaronder de trouwring die Kardashian van Kanye West heeft gekregen, zijn samen zo'n 9 miljoen euro waard. Uit verklaringen bleek dat ze Kardashian al twee jaar lang hadden gevolgd. De elf verdachten zijn nog altijd in afwachting van een proces. In 2017 arresteerde de Franse politie zeventien verdachten, onder wie de chauffeur van de realityster. De bende is al sinds de jaren tachtig actief en is ook al eerder veroordeeld voor diefstallen en overvallen. Kardashian vertelde eerder al over haar ervaringen. De realityster, die met boeien, tiewraps en ducttape was vastgebonden, was bang dat ze zou worden verkracht. In 2017 kreeg Kardashian een excuusbrief van een van de verdachten van de overval. In 2019 werd bekend dat een Franse filmmaker werkt aan een comedy over de overval op de realityster. ","Achterklap, Kim Kardashian, Parijse Hotelkamer"
354,Bekijk het programma van de laatste wereldbeker schaatsen in Quebec ,De Nederlandse schaatsers strijken komend weekend neer in het Canadese Quebec voor de laatste wereldbekerwedstrijd van het seizoen. Bekijk hier een overzicht van het programma en de Nederlandse deelnemers., Door onze sportredactie ,2024-01-31T15:39:11+01:00, Schaatsen ,"De Nederlandse schaatsers strijken komend weekend neer in het Canadese Quebec voor de laatste wereldbekerwedstrijd van het seizoen. Bekijk hier een overzicht van het programma en de Nederlandse deelnemers. Jutta Leerdam, Patrick Roest, Antoinette Rijpma-de Jong en Kjeld Nuis ontbreken in Quebec. Het drietal traint liever. Nuis heeft zich na zijn zware val bij de vorige wereldbeker in Salt Lake City afgemeld. Hein Otterspeer neemt zijn plaats over op de 1.000 meter. De wedstrijd in Quebec is voor de schaatsers de laatste test richting de WK afstanden, die van 15 tot en met 18 februari worden gehouden in de Canadese stad Calgary. Dat is het belangrijkste toernooi van dit seizoen. Vrijdag 2 februariVanaf 19.30 uur:1.000 meter vrouwen1.000 meter mannen3.000 meter vrouwen5.000 meter mannen Zaterdag 3 februariVanaf 20.30 uur:1.500 meter mannenEerste 500 meter vrouwenEerste 500 meter mannenTeamsprint vrouwenMassastart mannen Zondag 4 februariVanaf 20.30 uur:1.500 meter vrouwenTweede 500 meter mannenTweede 500 meter vrouwenTeamsprint mannenMassastart vrouwen 500 meter: Femke Kok, Marrit Fledderus, Isabel Grevelt, Naomi Verkerk, Dione Voskamp. Reserve: Helga Drost.1.000 meter: Isabel Grevelt, Femke Kok, Naomi Verkerk, Helga Drost, Marrit Fledderus. Reserve: Elisa Dul.1.500 meter: Joy Beune, Marijke Groenewoud, Melissa Wijfje, Esther Kiel, Elisa Dul. Reserve: Irene Schouten.3.000 meter: Irene Schouten, Marijke Groenewoud, Elisa Dul, Joy Beune, Sanne in 't Hof. Reserve: Esther Kiel.Teamsprint: Marrit Fledderus, Naomi Verkerk, Femke Kok. Reserves: Isabel Grevelt, Dione Voskamp, Helga Drost.Massastart: Irene Schouten, Marijke Groenewoud. Reserve: Elisa Dul. 500 meter: Jenning de Boo, Janno Botman, Stefan Westenbroek, Merijn Scheperkamp, Hein Otterspeer. Reserve: Sebas Diniz.1.000 meter: Jenning de Boo, Tim Prins, Joep Wennemars, Kai Verbij, Hein Otterspeer.1.500 meter: Wesly Dijs, Tim Prins, Thomas Krol, Beau Snellink, Jesse Speijers.5.000 meter: Marcel Bosker, Marwin Talsma, Jesse Speijers, Beau Snellink.Teamsprint: Janno Botman, Jenning de Boo, Tim Prins. Reserves: Joep Wennemars, Wesly Dijs, Stefan Westenbroek.Massastart: Bart Hoolwerf, Marcel Bosker. Reserve: Beau Snellink. ","Schaatsen, World Cup, Quebec"
355,Huwelijk Sofía Vergara strandde door kinderwens ex: 'Wil geen oude moeder zijn' ,"Sofía Vergara is van acteur Joe Manganiello gescheiden, omdat de 47-jarige acteur vader wil worden. ""Hij wilde kinderen, maar ik wilde geen oude moeder zijn"", vertelt de 51-jarige Vergara aan de Spaanse krant El País.", Door onze entertainmentredactie ,2024-01-23T13:05:14+01:00, Achterklap ,"Sofía Vergara is van acteur Joe Manganiello gescheiden, omdat de 47-jarige acteur vader wil worden. ""Hij wilde kinderen, maar ik wilde geen oude moeder zijn"", vertelt de 51-jarige Vergara aan de Spaanse krant El País. De actrice liet weten dat zij op latere leeftijd moeder worden ""niet eerlijk vindt"" tegenover een kind. ""Ik heb respect voor mensen die dat wel doen, maar het is niets voor mij."" Vergara was eerder getrouwd. Ze kreeg met haar toenmalige man zoon Manolo. ""Ik kreeg een zoon toen ik 19 was, hij is nu 32. Ik ben klaar om oma te zijn, niet om nog een keer moeder te worden."" De Modern Family-actrice en Manganiello, die in onder meer Magic Mike en True Blood speelde, kregen in 2014 een relatie. Een jaar later trouwden ze. In een eerdere verklaring lieten de twee weten dat ze ""de moeilijke beslissing"" hadden genomen om te scheiden. ","Joe Manganiello, Sofia Vergara, El País"
356,Sprinttalent Van Uden is leiding in AlUla Tour dag na eerste profzege weer kwijt ,Casper van Uden is zijn leiderstrui in de AlUla Tour na een dag weer kwijt. Het 22-jarige sprinttalent werd vijfde in de tweede etappe en zag Søren Waerenskjold winnen., Door onze sportredactie ,2024-01-31T14:49:21+01:00, Wielrennen ,"Casper van Uden is zijn leiderstrui in de AlUla Tour na een dag weer kwijt. Het 22-jarige sprinttalent werd vijfde in de tweede etappe en zag Søren Waerenskjold winnen. Van Uden had dinsdag voor een verrassing gezorgd door in de sprint van de openingsetappe onder anderen Dylan Groenewegen te verslaan. Het was de eerste profzege van de renner van Team dsm-firmenich PostNL. Woensdag mengde Van Uden zich in een lastige finale weer in de strijd om de dagzege, maar ditmaal bleek Waerenskjold de sterkste. Ook de Eritreeër Henok Mulubrhan, landgenoot Nils Eekhoff en de Fransman Bryan Coquard waren sneller dan de Nederlander. Met Rick Pluimers (zevende) en Maikel Zijlaard (achtste) eindigden er nog twee Nederlanders in de top tien van de daguitslag. Groenewegen kon het tempo in de zware slotkilometers niet volgens en kwam op bijna zes minuten achterstand over de finish. In het klassement heeft Van Uden dezelfde tijd als Waerenskjold. Nummer drie Mulubrhan geeft vier seconden toe op de leider. Ook Eekhoff, Tim Merlier, Matteo Sobrero en Xabier Mikel Azparren hebben een achterstand van minder dan tien tellen. De derde etappe van de AlUla Tour gaat donderdag over ruim 170 kilometers en heeft ook een overwegend vlak profiel. De koers duurt tot en met zaterdag. ","Wielrennen, Dylan Groenewegen, Casper Van Uden, Sprinttalent, Søren Waerenskjold"
357,Sofia Vergara poseert op pakken nepdrugs , , Door onze entertainmentredactie ,2024-01-29T12:26:21+01:00, Achterklap ,  ,"Achterklap, Sofia Vergara, Nepdrugs"
358,"Irene Schouten wint spannende massastart, Kok net naast podium 1.000 meter ",Irene Schouten heeft zondag bij de wereldbekerwedstrijd in het Poolse Tomaszów Mazowiecki een spannende massastart gewonnen. Op de 1.000 meter greep Femke Kok net naast een medaille., Door onze sportredactie ,2023-12-10T15:18:55+01:00, Schaatsen ,"Irene Schouten heeft zondag bij de wereldbekerwedstrijd in het Poolse Tomaszów Mazowiecki een spannende massastart gewonnen. Op de 1.000 meter greep Femke Kok net naast een medaille. De 31-jarige Schouten hield de Canadese Ivanie Blondin (tweede) en de Amerikaanse Mia Kilburg-Manganello (derde) maar net achter zich in de eindsprint van de massastart. Marijke Groenewoud trok de sprint aan voor Schouten en eindigde als vierde. Voor Schouten was het de tweede wereldbekerzege van het seizoen op de massastart. Vorige week triomfeerde de Noord-Hollandse ook in het Noorse Stavanger. In het wereldbekerklassement gaat Kilburg-Manganello aan de leiding. Zij heeft vier punten voorsprong op de Canadese Valérie Maltais. Schouten staat vierde en heeft 27 punten achterstand op de Amerikaanse. Eerder op de dag greep de 23-jarige Kok met 1.16,51 net naast een medaille op de 1.000 meter. Daarmee kwam de Nederlandse, die eerder dit weekend zilver en brons op de 500 meter pakte, 26 honderdsten tekort voor het brons. Dat ging naar de Amerikaanse Kimi Goetz. Miho Takagi reed met 1.15,28 veruit de snelste tijd op de 1.000 meter. De Japanse bleef de Amerikaanse Brittany Bowe in een rechtstreeks gevecht bijna een seconde voor. Bowe werd met 1.16,20 wel tweede. Helga Drost was de enige andere Nederlandse deelnemer in de A-groep. Zij eindigde met 1.18,53 als veertiende. In de B-groep was Naomi Verkerk (1.17,35) eerder op de dag de snelste, voor haar landgenotes Elisa Dul (1.17,67) en Marrit Fledderus (1.17,72). Jutta Leerdam, die de eerste drie 1.000 meters van dit wereldbekerseizoen won, ontbrak in Polen. De wereldkampioene is op dit moment met haar ploeg Jumbo-Visma op trainingskamp in het Italiaanse Collalbo. ","Schaatsen, Irene Schouten, World Cup, Femke Kok"
359,Peperduur schilderij van Gustav Klimt na bijna honderd jaar teruggevonden ,"Een schilderij van de Oostenrijkse kunstenaar Gustav Klimt is na bijna honderd jaar weer terecht. Het portret, dat ruim 49 miljoen waard is, was voor het laatst gezien in 1925.", Door onze entertainmentredactie ,2024-01-26T10:08:22+01:00, Boek & Cultuur ,"Een schilderij van de Oostenrijkse kunstenaar Gustav Klimt is na bijna honderd jaar weer terecht. Het portret, dat ruim 49 miljoen waard is, was voor het laatst gezien in 1925. Het is onduidelijk waar het werk zich al die jaren heeft bevonden, schrijft BBC. Het is gevonden bij mensen uit Wenen. Via hun familie zou het portret sinds de jaren zestig in hun bezit zijn. Tot 1925 was het schilderij in handen van de Joodse familie Lieser uit Oostenrijk. Het is een portret van een van de vrouwen uit deze familie. Volgens kenners gaat het hier niet om roofkunst en is de Klimt niet ontvreemd tijdens de Tweede Wereldoorlog. De waarde wordt geschat op 54 miljoen dollar (bijna 50 miljoen euro). ""Een schilderij zo zeldzaam en waardevol is al decennialang niet meer op de Europese kunstmarkt voorgekomen"", laat een woordvoerder van veilinghuis Kinsky weten. Het werk van Klimt wordt op 24 april geveild. Voor die tijd zal het portret worden tentoongesteld in onder meer Duitsland en China. Het schilderij Dame mit Fächer van Klimt leverde in juni nog 86 miljoen euro op bij een veiling in Europa. Dat is een recordbedrag. ","Boek & Cultuur, Kunst, Media En Cultuur, Gustav Klimt"
360,Dartssensatie Van Veen maakt WK-debuut: 'Het gaat bizar snel' ,"Toptalent Gian van Veen (22) ontpopte zich in zijn debuutjaar als sensatie in de dartswereld. Bij zijn WK-debuut vertelt de Brabander over de vergelijking met Michael van Gerwen, spaghetti bolognese, herkend worden en spelen in 'Ally Pally'.", Door Stan Wagtman ,2023-12-17T06:02:19+01:00, Darts ,"Toptalent Gian van Veen (22) ontpopte zich in zijn debuutjaar als sensatie in de dartswereld. Bij zijn WK-debuut vertelt de Brabander over de vergelijking met Michael van Gerwen, spaghetti bolognese, herkend worden en spelen in 'Ally Pally'. Van Veen zag de WK-finale tussen Adrian Lewis en Gary Anderson in 2011 als kind voor de televisie. En hij wist meteen: ik wil ook in Alexandra Palace staan. ""Dat was de eerste dartswedstrijd die ik heb gezien"", zegt Van Veen, die nooit een WK bezocht, tegen NU.nl. ""Ik ben nooit als toeschouwer in Ally Pally geweest, omdat ik er pas heen wilde als ik er zelf zou spelen. Die droom komt nu uit."" Maandag debuteert Van Veen tegen Man Lok Leung. In zijn woonplaats Poederoijen is Van Veen geen onbekende meer. Hij hoopte een aantal weken geleden snel boodschappen te doen bij een supermarkt, maar dat plan mislukte. ""Ik werd nogal vaak herkend, dus ik was er een uur."" En lachend: ""Ik ga voortaan maar in een ander dorp boodschappen doen."" In het Gelderse dorp, waar hij nog bij zijn ouders woont, zijn ze trots op Van Veen. Hij beleefde dan ook een spectaculair debuutjaar bij de profs, met een zege op Van Gerwen, een halve finale op het EK, een finale op een vloertoernooi en een sprong naar plek 45 op de wereldranglijst. Bovendien werd hij in oktober toegevoegd aan het TOTO Dart Kings-team, waartoe met Danny Noppert, Vincent van der Voort, Dirk van Duijvenbode, Van Gerwen en Raymond van Barneveld alleen de top van het Nederlandse darten behoort. ""Dit had ik nooit durven dromen"", zegt Van Veen. ""Het gaat bizar snel en ik geniet volop, maar ik besef dat het zo weer minder kan gaan. Kijk waar ik drie jaar geleden stond. Als iemand toen had voorspeld waar ik nu zou zijn, had ik diegene uitgelachen."" Van Veen is in die tijd nog niet het supertalent van nu, maar een onzekere tiener. Hij verliest veel, komt vaak niet verder dan zeventig gemiddeld en krijgt darteritus. Die aandoening komt voort uit faalangst, waarbij een darter zijn pijl moeilijk of niet kan loslaten. Winnen bleek de beste remedie. ""Ik ben tijdens de coronaperiode veel gaan winnen. Dat zorgde voor zelfvertrouwen en zo ben ik over de darteritus heen gekomen. Maar een terugval ligt altijd op de loer. Ik let op mijn ademhaling om dat niet te laten gebeuren. En verder leg ik de lat niet te hoog voor mezelf."" Hoe anders is dat in de dartswereld, waar veel van Van Veen wordt verwacht. Sky Sports noemde de Brabander, die eind november de finale van het jeugd-WK nipt verloor van Luke Littler, onlangs ""een van de rijzende sterren"" in het darten. En Van Veen wordt vaak vergeleken met Van Gerwen. ""Als je zo'n jongen te veel pusht, kan het weleens tegenvallen"", zei Van Gerwen daarover. Van Veen: ""Daar ben ik het mee eens. Ik moet het de komende vijftien jaar laten zien. Als ik één jaar goed gooi en daarna twee jaar slecht, praat niemand meer over me. Ik kan nog veel leren, juist van toppers als Michael."" Niet over hoe hij een triple-20 moet gooien of een wereldtopper moet verslaan. Van Veen boekte juist tegen de Nederlandse drievoudig wereldkampioen in de kwartfinale van het EK in Dortmund eerder dit jaar de mooiste zege uit zijn loopbaan. Het zit vooral in randzaken als voeding. Nadat Van Veen zijn Nederlandse leermeester op het EK had verslagen, wist hij in zijn voorbereiding op de halve finale later op die dag niet goed wat te doen. ""Ga ik nu avondeten of na mijn wedstrijd? En wanneer ga ik weer ingooien?"" ""Het was voor mij de eerste keer dat ik daarop moest letten. Uiteindelijk heb ik spaghetti bolognese gegeten en ben ik meteen weer gaan gooien. Geen goed plan, want die pasta was een blok op m'n maag. In dat soort dingen zie je dat ik nog een wereld te winnen heb."" Van Veen moet ook constanter leren presteren. Na zijn topprestatie op het EK, werd bij de volgende twee grote tv-toernooien veel van hem verwacht. Maar zowel op de Grand Slam of Darts als de Players Championship Finals lag hij er snel uit. ""Ik ben realistisch. Het kan niet allemaal in één keer goed gaan. Zo'n dipje past bij de ontwikkeling van een jonge speler. Ik raak daarvan niet in de war."" Ook niet als hij op het huidige WK onverhoopt vroeg zou worden uitgeschakeld. Van Veen wil in Alexandra Palace ook genieten, zoals hij dat twaalf jaar geleden thuis op de bank deed. Enkele weken geleden werkte hij immers nog op Schiphol. Hij werkte 24 uur per week en verkocht vracht aan toestellen die naar Zuid-Afrika vliegen. Hij nam recent ontslag in de wetenschap dat het WK een nieuwe carrière als profdarter inluidt. ""Ik had geen hekel aan m'n werk. Maar als ik niet aan het darten was, was ik aan het werk en andersom. Vaak ging ik vanaf Schiphol meteen door naar het volgende toernooi. Vanaf volgend jaar kan ik me volledig richten op darten en heb ik wat meer rust."" Wellicht dat hij na het WK ook in andere supermarkten in Nederland wordt herkend. ""Ik ben blij dat het tot nu toe wel gaat, dat ik bijvoorbeeld zonder problemen met het ov kan."" En lachend: ""Laat ik daar nog even van genieten."" ","Darts, Michael Van Gerwen, Wk Darts, Gian Van Veen, Ally Pally"
361,Prinses Beatrix brengt 86e verjaardag door in huiselijke kring ,"Prinses Beatrix viert woensdag haar 86e verjaardag. De voormalige koningin brengt deze dag door in huiselijke kring, laat de Rijksvoorlichtingsdienst aan NU.nl weten.", Door Danja Koeleman ,2024-01-31T06:19:50+01:00, Koningshuis ,"Prinses Beatrix viert woensdag haar 86e verjaardag. De voormalige koningin brengt deze dag door in huiselijke kring, laat de Rijksvoorlichtingsdienst aan NU.nl weten. Beatrix moest haar vorige verjaardag doorbrengen zonder haar oudste zoon Willem-Alexander en zijn familie. De koning, koningin Máxima en kroonprinses Amalia waren toen op kennismakingsbezoek in het Caribisch deel van het Koninkrijk. De kans is groot dat de prinses woensdag een stukje sachertorte eet. Het Oostenrijkse chocoladegebak met abrikozenjam is volgens patissier Cees Holtkamp haar lievelingstaart. Beatrix is ondanks haar leeftijd nog altijd actief als prinses. Zo bracht ze afgelopen maandag nog een bezoek aan een symposium en ging ze in november op werkbezoek naar Curaçao en Aruba. Beatrix werd op 31 januari 1938 geboren op Paleis Soestdijk als oudste van vier dochters. Zij heeft drie zussen, Irene (1939), Margriet (1943) en Christina (1947-2019). Samen met prins Claus kreeg Beatrix drie zoons, Willem-Alexander (1967), Friso (1968-2013) en Constantijn (1969). Beatrix was van 1980 tot 2013 koningin van Nederland. ","Koningshuis, Achterklap, Prinses Beatrix, Nu.nl"
362,Fossiele 'planten' blijken ruim 100 miljoen jaar oude schildpadbaby's te zijn ,"Nieuw onderzoek heeft uitgewezen dat twee kleine prehistorische fossielen, waarvan werd lang gedacht dat ze van planten waren, afkomstig zijn van babyschildpadden. Dat schrijft de Britse krant The Guardian.", Door onze nieuwsredactie ,2023-12-08T12:40:58+01:00, Wetenschap ,"Nieuw onderzoek heeft uitgewezen dat twee kleine prehistorische fossielen, waarvan werd lang gedacht dat ze van planten waren, afkomstig zijn van babyschildpadden. Dat schrijft de Britse krant The Guardian. De fossielen van 5 en 6 centimeter groot werden halverwege de twintigste eeuw gevonden in Colombia. Destijds werd aangenomen dat het ging om fossielen van de sphenophyllales, een uitgestorven varenachtige plantensoort. Maar toen onderzoekers van de Del Rosario-universiteit in Bogota de fossielen nauwkeuriger bestudeerden, ontdekten ze een fijn laagje van sponsachtig botweefsel. Het kon dus niet om een plantenfossiel gaan. De onderzoekers besloten daarop de fossielen te vergelijken met fossielen van gewervelde dieren. Al snel bleek het om schilden van kleine schildpadden te gaan. Wat eerst de nerven van bladeren leken te zijn, waren eigenlijk patronen van botgroei. De schildpadden waren waarschijnlijk minder dan een jaar oud en behoorden mogelijk tot een uitgestorven schildpaddensoort die enorm groot kon worden. De stenen waar de fossielen in werden gevonden, waren tussen de 113 miljoen en 132 miljoen jaar oud. De fossielen hebben de bijnaam 'Turtwig' gekregen, naar een Pokémon die half plant, half schildpad is. Het onderzoek werd gepubliceerd in het tijdschrift Palaeontologia Electronica. ","Wetenschap, Schildpadbaby's, The Guardian"
363,India in de ban van ruzie over wie het gerecht butter chicken heeft bedacht ,"Een Indiase rechtbank moet vaststellen wie het beroemde gerecht murgh makhani, oftewel butter chicken, heeft bedacht. Twee families met een restaurantketen claimen de bedenker te zijn. Ze vechten hun geschil uit voor de rechter, melden Indiase media.", Door onze nieuwsredactie ,2024-01-24T12:52:41+01:00, Opmerkelijk ,"Een Indiase rechtbank moet vaststellen wie het beroemde gerecht murgh makhani, oftewel butter chicken, heeft bedacht. Twee families met een restaurantketen claimen de bedenker te zijn. Ze vechten hun geschil uit voor de rechter, melden Indiase media. Butter chicken (letterlijk 'boterkip') wordt gemaakt met gemarineerde kipfilet. Zoals de naam al doet vermoeden, wordt de saus (makhani) gemaakt van boter. Ook room en tomatenpuree zitten erin. Het is een van de bekendste en populairste gerechten uit de Indiase keuken. De familie Gujral beweert dat de oprichter van de in Delhi gevestigde keten Moti Mahal het gerecht heeft bedacht. Kundan Lal Gujral zou in de jaren dertig na een bezoek aan Pakistan de ingrediënten hebben gecombineerd. Moti Mahal sleept concurrent Daryaganj voor de rechter. Dat bedrijf zou onterecht beweren het gerecht te hebben bedacht. Ook zou Daryaganj naar eigen zeggen de uitvinder van dal makhani zijn, een populair gerecht dat ook van boter en room wordt gemaakt. De familie Gujral vraagt om een schadevergoeding van omgerekend 220.000 euro. Ook moet Daryaganj openlijk toegeven dat Gujral de bedenker van butter chicken is, zo eist de familie. Daryaganj stelt op zijn beurt dat Kundan Lal Jaggi het gerecht samen met Kundan Lal Gujral heeft bedacht. Ze zouden in 1947 samen het restaurant hebben geopend waar het gerecht voor het eerst werd geserveerd. De familie Gujral spande de zaak vorige week aan. De familie heeft inmiddels haar zegje gedaan. De familie Jaggi heeft een maand de tijd om zich te verweren. De rechtbank heeft gezegd de tijd te willen nemen om beide kanten van het verhaal te onderzoeken. De uitspraak volgt naar verwachting pas in mei. De ruzie tussen de twee families wordt breed uitgemeten door Indiase media. Televisiezenders maken speciale afleveringen over het gerecht en volgen de rechtszaak op de voet. Ook op sociale media wordt veel gediscussieerd over de herkomst van butter chicken. Beide families hebben medestanders. ","Opmerkelijk, India, Eten En Drinken, Buitenland, Murgh Makhani"
364,Ünüvar behoedt FC Twente pas in de slotfase voor nederlaag tegen tiental Sparta ,FC Twente is zondag ontsnapt aan een pijnlijke nederlaag op bezoek bij Sparta Rotterdam. Tegen een tiental maakte Naci Ünüvar pas in de blessuretijd de gelijkmaker voor FC Twente (2-2)., Door onze sportredactie ,2023-12-17T16:34:33+01:00, Voetbal ,"FC Twente is zondag ontsnapt aan een pijnlijke nederlaag op bezoek bij Sparta Rotterdam. Tegen een tiental maakte Naci Ünüvar pas in de blessuretijd de gelijkmaker voor FC Twente (2-2). Kort voor rust leek er nog niets aan de hand voor FC Twente op bezoek bij Sparta. Spartaan Saïd Bakari kreeg rood voor een harde charge op Michel Vlap en een minuut later maakte Sem Steijn het openingsdoelpunt. De middenvelder van FC Twente schoot van dichtbij raak. Na het slot van de eerste helft leek FC Twente hard op weg naar een simpele zege, maar dat veranderde kort na rust. Binnen vijf minuten maakten Alec Van Hoorenbeeck en Michal Sadílek een overtreding in het strafschopgebied. Tobias Lauritsen benutte de twee buitenkansjes. Sparta leek de drie punten dankzij een uitblinkende Nick Olij over de streep te trekken, tot invaller Ünüvar pas in de 92e minuut toesloeg op Het Kasteel. De Ajax-huurling verschalkte de doelman van Sparta in de korte hoek. Dankzij de goal van Ünüvar veroverde FC Twente alsnog een punt. Daarmee komt de ploeg van trainer Joseph Oosting op 34 punten, één meer dan AZ. De Alkmaarders komen vanavond nog in actie tegen PSV (aftrap 20.00 uur). Sparta staat op de zevende plek. Voor FC Twente en Sparta zit de eerste seizoenshelft van de Eredivisie erop. Wel staat voor beide ploegen komende week nog een bekerwedstrijd op het programma. Sparta gaat woensdag op bezoek bij ADO Den Haag. FC Twente wacht donderdag een kraker tegen PSV. ","Voetbal, Eredivisie, Fc Twente, Sparta Rotterdam, Ünüvar, Naci"
365,Gouden sieraad vaker ingeruild voor geld vanwege hoge waarde ,De goudprijs bereikte vorig jaar de hoogste waarde ooit en dat is te merken bij de wisselkantoren. Mensen ruilden vorig jaar 28 procent meer sieraden en munten in voor geld dan een jaar eerder., Door onze economieredactie ,2024-01-31T00:00:25+01:00, Economie ,"De goudprijs bereikte vorig jaar de hoogste waarde ooit en dat is te merken bij de wisselkantoren. Mensen ruilden vorig jaar 28 procent meer sieraden en munten in voor geld dan een jaar eerder. In december bereikte de goudprijs een nieuw record, van ongeveer 2.135 dollar (omgerekend zo'n 1.970 euro) per troyounce (31 gram). Die hoge goudprijs was een gevolg van de zwakke dollar en geopolitieke spanningen. De hoge waarde van het edelmetaal zorgt er samen met de hoge inflatie en de onder druk staande koopkracht voor dat meer mensen hun goud inruilen. Dat constateert Goudwisselkantoor, dat 140 inwisselpunten voor gouden munten en sieraden heeft. Ook werd in het afgelopen jaar meer goud verpand. Hierbij is een stijging van 27 procent te zien. Bij verpanden leen je geld, terwijl je tijdelijk afstand doet van je sieraden. De wisselkantoren verkochten aanzienlijk minder goud. Volgens Goudwisselkantoor-directeur Johan de Ruiter komt dat doordat mensen in 2022 geld in goud staken, als solide belegging in onzekere tijden. ""Nu de economie enigszins normaliseert, loopt ook het aantal transacties terug."" ",Economie
366,Gevangenismedewerker ontslagen na beschadigen condooms voor gevangenen ,Een medewerker van de gevangenis in Alphen aan den Rijn is betrapt op het beschadigen van condooms die voor gevangenen zijn bedoeld. De medewerker is op staande voet ontslagen., Door onze nieuwsredactie ,2024-01-26T17:56:50+01:00, Binnenland ,"Een medewerker van de gevangenis in Alphen aan den Rijn is betrapt op het beschadigen van condooms die voor gevangenen zijn bedoeld. De medewerker is op staande voet ontslagen. De medewerker is begin deze week betrapt. Een woordvoerder van de DJI kon niet vertellen hoe de condooms zijn beschadigd. De Dienst Justitiële Inrichtingen (DJI) noemt het gedrag van de medewerker ""volstrekt onacceptabel"". Meteen na de ontdekking heeft de DJI een onderzoek ingesteld naar het voorval. Zo wil de dienst een beter beeld krijgen van het aantal condooms dat er in totaal beschadigd is, inclusief eventuele eerdere gevallen. Gevangenissen stellen condooms beschikbaar aan gevangenen voor tijdens bezoek zonder toezicht. Dat geeft de gevangenen de gelegenheid seksueel contact te hebben met mensen die hen bezoeken. ""Gedetineerden en hun bezoek zijn aan onze zorg toevertrouwd"", zegt een woordvoerder van de DJI. ""De directie en medewerkers van de Penitentiaire Inrichting Alphen zijn ontdaan dat dit is gebeurd."" ","Binnenland, Opmerkelijk, Rijn, Alphen"
367,Martin Scorsese ziet eigen films nooit in bioscoop: 'Ik ben te klein' ,"Martin Scorsese bekijkt zijn eigen films niet in de bioscoop. ""Ik ben klein en er zit altijd een groter persoon voor me"", vertelt de Amerikaanse filmregisseur in een interview met Variety.", Door onze entertainmentredactie ,2024-01-28T15:14:44+01:00, Achterklap ,"Martin Scorsese bekijkt zijn eigen films niet in de bioscoop. ""Ik ben klein en er zit altijd een groter persoon voor me"", vertelt de Amerikaanse filmregisseur in een interview met Variety. De 81-jarige regisseur, die 1.63 meter lang is, gaat om dezelfde reden ook niet meer naar het theater. ""Hetzelfde geldt voor Broadway: ik kan niet naar het theater. Als er iemand voor me zit kan ik het podium niet zien."" Het komt niet alleen doordat hij het scherm niet ziet dat Scorsese niet naar de bioscoop gaat. Hij vindt ook dat mensen tegenwoordig ""veel praten en bewegen"" in de bioscoopzalen. ""Maar misschien is het net als in de jaren vijftig, toen we ook tegen het scherm schreeuwden."" Scorsese's nieuwste film Killers of the Flower Moon ontving deze week tien Oscarnominaties, waaronder die voor beste film en beste regisseur. Het is de tiende keer dat Scorsese wordt genomineerd in de categorie beste regisseur. Scorsese staat ook bekend om zijn langdurige samenwerkingen met acteurs als Robert De Niro en Leonardo DiCaprio. ","Achterklap, Martin Scorsese"
368,Hoe fans van Britney Spears de single van Justin Timberlake willen dwarsbomen ,Fans van Britney Spears lijken nog altijd boos te zijn op haar ex-vriend Justin Timberlake. De zanger bracht vorige week zijn nieuwe single Selfish uit. Sindsdien downloadt de Britney Army massaal haar nummer uit 2011 met dezelfde titel., Door Isabel Ockers ,2024-01-29T21:19:55+01:00, Achterklap ,"Fans van Britney Spears lijken nog altijd boos te zijn op haar ex-vriend Justin Timberlake. De zanger bracht vorige week zijn nieuwe single Selfish uit. Sindsdien downloadt de Britney Army massaal haar nummer uit 2011 met dezelfde titel. Fans van Spears proberen Timberlake in de weg te zitten door haar gelijknamige lied uit 2011 volop te streamen en te downloaden om Timberlake zo lager in de hitlijsten te laten uitkomen. En dat lukt ze aardig. Een dag na de release van Timberlakes nieuwe nummer stond Spears' Selfish zelfs op de eerste plek van de Amerikaanse iTunes-hitlijst. De actie ontstond nadat een fan op Twitter had gegrapt dat Spears Selfish op 25 januari zou uitbrengen, de datum dat Timberlakes Selfish daadwerkelijk verscheen. Veel fans gingen hierin mee en verspreidden op Twitter dat Spears met gloednieuwe muziek zou komen. ""Ik kan nog steeds niet geloven dat het zo werd opgeblazen en we nu de resultaten in de hitlijsten zien"", vertelt een van hen aan Entertainment Weekly. Vier dagen na de release is de actie van de fans nog steeds in de hitlijsten terug te zien. Het dertien jaar oude nummer van Spears staat op nummer zes in de iTunes-hitlijst, al heeft Timberlake haar inmiddels wel ingehaald met een vierde plek. Op Spotify komt zowel Spears als Timberlake niet in de hitlijsten met meest geluisterde nummers van het moment voor. Spears zelf bemoeit zich helemaal niet met de actie van haar fans. Ze schrijft maandag op Instagram dat ze haar excuses wil aanbieden voor sommige dingen die ze in haar boek geschreven heeft. ""Als ik iemand waar ik om geef pijn heb gedaan, dan spijt het me. Ook wil ik zeggen dat ik verliefd ben op het nieuwe nummer Selfish van Justin Timberlake. Het is zo goed."" Hoewel Spears het verleden achter zich laat, lijken haar fans met deze ludieke actie wraak te willen nemen op de zanger. Timberlake stond een paar maanden geleden namelijk nog in een negatief daglicht bij Spears' fans. In haar biografie The Woman in Me gaf ze onthullende details over hun relatie. Zo schreef ze dat ze zich verraden voelde door de videoclip van Cry Me A River (waarin de zanger aan het einde van hun relatie refereert) en zich schaamde voor de manier waarop zij als schuldige voor hun breuk werd aangewezen. Ook vertelde de Toxic-zangeres dat ze een abortus heeft laten uitvoeren omdat Timberlake dat wilde. Drie jaar geleden bood Timberlake naar aanleiding van de documentaire Framing Britney Spears zijn excuus aan Spears aan voor de ""gebrekkige muziekindustrie"". Hij zei op Instagram dat hij profiteerde van een systeem dat miskenning en racisme goedkeurt en daardoor tekortschoot. In de veelbesproken documentaire over hoe de media in de beginjaren met Spears omgingen, kwam ook hun relatie aan bod. Zo werd het interview dat de zangeres aan Diane Sawyer gaf zo geframed dat het leek alsof zij de reden was voor de breuk. Ook werden clips van Timberlake getoond waarin hij antwoord gaf op vragen van journalisten of hij en Spears het bed al hadden gedeeld. Selfish is het eerste nummer van Timberlakes nieuwe album Everything I Thought It Was, dat 15 maart uitkomt. De zanger heeft ook een nieuwe wereldtournee aangekondigd, die op 29 april in Canada van start gaat. ""Ik heb heel lang aan dit album gewerkt. Ik had uiteindelijk honderd nummers. Daarna heb ik het weer moeten terugbrengen tot achttien liedjes. Dat was een hele opgave"", vertelt Timberlake aan Apple Music. ""Dit is het beste werk dat ik ooit gemaakt heb."" ","Achterklap, Britney Spears, Justin Timberlake, Muziek, Media En Cultuur, Britney Army"
369,Vuurwapen buit gemaakt bij inbraak in huis Keanu Reeves ,In het huis van Keanu Reeves is opnieuw ingebroken. De dieven zouden een vuurwapen van de 59-jarige acteur hebben meegenomen. De acteur was niet thuis tijdens de inbraak., Door NU.nl ,2023-12-08T16:01:53+01:00, Achterklap ,"In het huis van Keanu Reeves is opnieuw ingebroken. De dieven zouden een vuurwapen van de 59-jarige acteur hebben meegenomen. De acteur was niet thuis tijdens de inbraak. De politie in Los Angeles kreeg donderdagavond rond 19.00 uur een melding van een anonieme beller over een mogelijke indringer op het terrein van Reeves. Ter plaatse trof de politie echter niemand aan. Later op de avond ging het het alarmsysteem van het huis af. Op beveiligingsbeelden is te zien hoe gemaskerde mannen ramen vernielen. Volgens entertainmentwebsite TMZ is er ten minste een vuurwapen meegenomen.  Het huis van de John Wick-acteur is al eerder het mikpunt van dieven geweest, beide keren in 2014. ","Achterklap, Keanu Reeves, Vuurwapen"
370,"Vrouw, 'buitenlander' of beperking? Dan vaker discriminatiegevoelens op werk ","Vrouwen, mensen met een migratieachtergrond en mensen met een beperking voelen zich relatief vaak gediscrimineerd op de werkvloer. Net als personeel van grote bedrijven, medewerkers die weinig zelf mogen beslissen en personeel dat gevaarlijk werk doet.", Door Afran Groenewoud ,2023-11-09T00:05:47+01:00, Economie ,"Vrouwen, mensen met een migratieachtergrond en mensen met een beperking voelen zich relatief vaak gediscrimineerd op de werkvloer. Net als personeel van grote bedrijven, medewerkers die weinig zelf mogen beslissen en personeel dat gevaarlijk werk doet. Dat blijkt uit een diepere analyse van CBS-gegevens uit april. ""In april hebben we alleen gekeken naar aantallen"", licht statistisch onderzoeker Luuk Hovius van het CBS toe aan NU.nl. ""Maar voor deze nieuwe enquête-resultaten hebben we verder onderzoek gedaan naar de omstandigheden van de personen die aangaven zich gediscrimineerd te voelen."" Zo ontdekten de CBS-onderzoekers dat werknemers in grote organisaties, medewerkers die weinig zelf mogen beslissen en personeel dat gevaarlijk werk doet, zich relatief vaak gediscrimineerd voelen. Werknemers met een beperking of langdurige aandoening hebben last van negeren of buitensluiten. Vrouwen met veel andere vrouwelijke collega's gaven juist minder vaak aan dat ze zouden worden gediscrimineerd. Maar voor werknemers met een migratieachtergrond én veel collega's met roots in het buitenland, gaat dat weer niet op. Sterker nog, het gevoel gediscrimineerd te worden komt juist vaker voor bij personeel van bedrijven met veel werknemers van buitenlandse afkomst. ""We weten niet wat daarvan de oorzaak is"", zegt Hovius. Wat verder opvalt, is dat ook hoogopgeleiden en werknemers met een leidinggevende functie relatief vaak aangeven last te hebben van discriminatie op de werkvloer. Hetzelfde geldt voor werknemers in zeer sterk stedelijke gebieden. Ook daarvoor heeft Hovius geen verklaring. ""Daar moet meer onderzoek naar worden gedaan."" In april bleek dat zo'n 10 procent van de werknemers in Nederland zich in 2022 gediscrimineerd voelde. 35 procent van hen had naar eigen zeggen te maken met discriminerende opmerkingen, negeren of buitensluiten. ""Een op de tien werknemers klinkt misschien als niet zo heel veel, maar dan hebben we het toch over ongeveer 800.000 mensen"", zei Hovius in april. Ook mbo-studenten geven al jaren aan last te hebben van stagediscriminatie. Als ze daarvan melding doen, voelen ze zich niet serieus genomen. Eind oktober bleek uit onderzoek dat discriminatie op de werkvloer bij gemeenten structureel voorkomt. Het Kennisplatform Inclusief Samenleven (KIS) voerde het onderzoek naar de discriminatie bij gemeentelijke organisaties uit. ""Wij vermoeden dat structurele discriminatie op de werkvloer breder voorkomt dan alleen bij gemeenten"", zei KIS-onderzoeker Hanneke Felten daarover tegen NU.nl. ","Economie, Werk, Discriminatie En Racisme, Afran Groenewoud"
371,Man die Dennis Schouten mishandelde in 2017 krijgt taakstraf van 240 uur ,"De man door wie Dennis Schouten in 2017 werd mishandeld, is veroordeeld tot een taakstraf van 240 uur. Het incident vond plaats in het Limburgse Blerick, waar Schouten voor omroep PowNed verslag deed van de moord op een man.", Door onze entertainmentredactie ,2023-12-12T09:30:09+01:00, Achterklap ,"De man door wie Dennis Schouten in 2017 werd mishandeld, is veroordeeld tot een taakstraf van 240 uur. Het incident vond plaats in het Limburgse Blerick, waar Schouten voor omroep PowNed verslag deed van de moord op een man. Tijdens ongeregeldheden die daarop volgden, werd Schouten neergehaald en onder meer tegen zijn hoofd geschopt. De rechter acht bewezen dat Schouten tegen het gezicht is geslagen, tegen het lichaam is geschopt en een geschoeide voet tegen zijn nek gedrukt heeft gekregen. De uitspraak vond eind vorige maand al plaats, maar Schouten schreef pas maandagavond uitgebreid over het nieuws via de website van zijn YouTube-programma Roddelpraat. ""Waar een gemiddelde woonwijk in Nederland dan in rouw is en steun bij elkaar zoekt, gaat dat in Blerick kennelijk anders"", schrijft Schouten. ""Iedereen die in de woonwijk kwam maar er niet woonde, werd bedreigd of mishandeld."" De juridische behandeling van de ongeregeldheden in Blerick vond zes jaar na de gebeurtenissen plaats. De vertraging kwam onder meer door de coronacrisis en omdat de moordzaak zelf eerst behandeld moest worden. ","Achterklap, Dennis Schouten, Blerick, Powned Verslag."
372,Neergestoken Rotterdammer valt ambulancepersoneel aan dat hem wil helpen ,"Een slachtoffer van een steekpartij in Rotterdam heeft zondagochtend het ambulancepersoneel aangevallen dat hem juist wilde helpen. Agenten richtten daarna een stroomstootwapen op de 26-jarige Rotterdammer, maar hebben dat niet hoeven gebruiken.", Door onze nieuwsredactie ,2023-12-17T12:01:19+01:00, Binnenland ,"Een slachtoffer van een steekpartij in Rotterdam heeft zondagochtend het ambulancepersoneel aangevallen dat hem juist wilde helpen. Agenten richtten daarna een stroomstootwapen op de 26-jarige Rotterdammer, maar hebben dat niet hoeven gebruiken. Rond 6.30 uur vonden hulpdiensten de man met steekwonden in de Duikerstraat. De man belaagde het ambulancepersoneel, zegt een woordvoerder van de Rotterdamse politie tegen NU.nl. Agenten konden de Rotterdammer snel onder controle krijgen. De ernstig verwonde man is naar het ziekenhuis gebracht. Er zal nog met hem gesproken worden over het incident. Waarom hij het ambulancepersoneel aanviel is niet bekend. De politie meldt dat een 25-jarige Rotterdammer is aangehouden als verdachte van het steekincident. Hoe hij precies betrokken is, wordt nog onderzocht. Het steekincident begon in een woning aan de Hanrathstraat, waarna slachtoffer en verdachte via de Berlagestraat naar de Duikerstraat gingen. Zowel de Duikerstraat als de Berlagestraat in de Rotterdamse wijk Prins Alexander zijn afgesloten geweest voor onderzoek. De politie is op zoek naar ooggetuigen. ","Binnenland, Rotterdam, Neergestoken"
373,Wanhoop en scheldpartijen bij Vitesse na blamage: 'Zo kan het echt niet langer' ,Vitesse zit in zak en as na de beschamende 5-0-nederlaag zondag tegen Almere City. Interim-coach Edward Sturing en spelers Marco van Ginkel en Million Manhoef spreken schande van de prestatie van de Arnhemmers tegen de promovendus., Door onze sportredactie ,2023-12-17T15:51:10+01:00, Voetbal ,"Vitesse zit in zak en as na de beschamende 5-0-nederlaag zondag tegen Almere City. Interim-coach Edward Sturing en spelers Marco van Ginkel en Million Manhoef spreken schande van de prestatie van de Arnhemmers tegen de promovendus. ""Alles was heel matig. Ik heb me met name gestoord aan het feit dat de wil om te winnen bij Almere veel meer aanwezig was"", zei Sturing na afloop tegen ESPN. ""De grootste teleurstelling is dat we stappen maken, maar dat je er vandaag niets van terugzag."" Vitesse sluit door de forse nederlaag de eerste seizoenshelft af als hekkensluiter van de Eredivisie. Nummer zeventien FC Volendam heeft ook elf punten, maar de Arnhemmers hebben een slechter doelsaldo (-22 om -25). ""Dit is natuurlijk schrikken"", vertelde de coach. ""De afgelopen weken maakten we stappen, maar dan krijg je nu dit... Dit is een dieptepunt. Ik weet niet of we een hoger niveau kunnen aantikken. Misschien zit dat wel niet in deze groep. Maar ik ga net zolang door totdat het lukt."" ""Er zijn aanknopingspunten, maar het verval is soms zo groot"", zei Sturing, die niet weet of Vitesse zich kan versterken op de winterse transfermarkt. ""We blijven doorvechten. Het voetballen stopt hier niet. Er komt altijd een volgende wedstrijd. We moeten gewoon door."" Van Ginkel noemde het verlies schandalig. ""Ze brengen ons meteen in de problemen en dat mag niet. Het gebeurt te vaak. Het is lastig om de vinger op de zere plek te leggen. Ik heb dit niet vaak meegemaakt."" ""Je hebt elkaar in de rust kapot gescholden en dan ga je in de tweede helft op dezelfde voet verder. Dat doet pijn"", zei de aanvoerder, die snel verbetering verlangde bij de Arnhemmers. ""Er moet wat gebeuren met de groep: onderling of door versterkingen."" Manhoef sprak van een dramatische prestatie tegen Almere. ""We winnen geen duels en durven niet te voetballen. We doen bijna niets goed. Zo kan het echt niet langer. We werken hard op de trainingen, maar op de wedstrijddag is er dan niets meer van over."" De spelers van Vitesse zaten na afloop verslagen in de kleedkamer. ""Iedereen is boos en gefrustreerd"", zei Manhoef. ""Iedereen begrijpt hoe we ons nu zullen voelen. Deze tik komt heel hard aan. Dit was een finale voor ons. Ik ben gewoon heel boos."" ","Voetbal, Eredivisie, Almere City, Wanhoop, Edward Sturing, Interim-coach"
374,NUcheckt: Het 'wonder' van de Turkse stad Erzin is eenvoudig te verklaren ,"NUcheckt controleert berichten op hun betrouwbaarheid. Dit keer kijken we naar de Turkse stad Erzin, die zo goed als ongeschonden de aardbevingen overleefde. Dat kwam volgens burgemeester Ökkes Elmasoglu doordat onder zijn bewind veilig en aardbevingbestendig is gebouwd. In werkelijkheid speelt de grond waar de stad op staat een veel belangrijkere rol.", Door Robbert van der Linde ,2023-02-23T13:07:37+01:00, NUcheckt ,"NUcheckt controleert berichten op hun betrouwbaarheid. Dit keer kijken we naar de Turkse stad Erzin, die zo goed als ongeschonden de aardbevingen overleefde. Dat kwam volgens burgemeester Ökkes Elmasoglu doordat onder zijn bewind veilig en aardbevingbestendig is gebouwd. In werkelijkheid speelt de grond waar de stad op staat een veel belangrijkere rol. Media in binnen- en buitenland noemden het het 'wonder van Erzin'. De stad ligt midden in de zwaar getroffen provincie Hatay, op zo'n 80 kilometer van het epicentrum van de aardbeving. In de buurt liggen steden als Antiochië, Osmaniye en Iskenderun. Die steden werden bijna compleet vernietigd en hadden veel doden te betreuren. Maar de gebouwen en ongeveer 40.000 inwoners van Erzin bleven zo goed als ongeschonden. In Erzin was volgens Elmasoglu geen enkel gebouw ingestort en niemand omgekomen. De burgemeester schreef dat in gesprek met de Turkse televisiezender TV5 toe aan zijn beleid. Elmasoglu beweerde dat in zijn regio de afgelopen jaren geen enkel gebouw illegaal neergezet is. De burgemeester zette naar eigen zeggen ""de veiligheid van mensen niet op het spel om wat geld te verdienen"". Daarmee verwees hij naar de beschuldigingen aan het adres van de AKP van president Recep Tayyip Erdogan. Burgemeesters van die partij zouden meer bezig zijn met zichzelf en hun vrienden te verrijken dan het in acht nemen van de bouwregels. Elmasoglu is lid van de CHP, de Republikeinse Volkspartij. Die is met 134 zetels in het parlement de grootste partij die oppositie voert tegen Erdogans AKP. De boodschap was duidelijk: Erdogan en zijn partij lappen de bouwregels aan hun laars, andere partijen hebben wél oog voor de veiligheid van burgers. Vrij snel na de succesclaim van Elmasoglu kwamen er wetenschappers naar voren die een andere verklaring hadden. ""De grond is de voornaamste reden dat we geen schade hebben"", zei de vooraanstaande geoloog Ömer Emre. Hij onderzoekt al veertig jaar de breuklijnen in de regio. Erzin is gebouwd op rotsgrond, die minder vatbaar is voor harde schokken. Bij een aardbeving vangt die grond de schokken op. Andere steden in de omgeving liggen lager en zijn gebouwd op zandgrond. ""Bij een aardbeving beweegt deze grond als een soort golf. Het maakt die steden heel kwetsbaar"", legde Emre uit aan The New York Times. Een andere geoloog, Okan Tüysüz, wees erop dat Erzin weliswaar in de buurt van enkele breuklijnen ligt, maar niet erop. ""De Amanos (tegenwoordig het Nurgebergte genoemd, red.) ligt tussen de breuklijnen in. De grond zal daar minder heftig hebben geschud."" Bevingen worden er wel gevoeld, maar minder heftig dan op de breuklijnen. Bouwkundigen wezen er daarnaast op dat Erzin weinig gebouwen heeft die hoger zijn dan vier verdiepingen. Ook staan veel gebouwen los van elkaar. Een gebouw dat (gedeeltelijk) instort, trekt dan geen andere gebouwen met zich mee. Elmasoglu is pas sinds 2019 burgemeester van Erzin. Veruit de meeste gebouwen in de stad zijn gebouwd voordat hij aan zijn termijn begon. Sommige staan al meer dan zestig jaar overeind, ondanks de vele bevingen in het gebied. De stad heeft al langer leren leven met aardbevingen. Van een wonder is in Erzin geen sprake. De stad heeft weinig schade geleden door een combinatie van een solide grond en weinig hoogbouw. Dat er veel minder schade en slachtoffers genoteerd werden, is geen bewijs voor een succesvol beleid van de autoriteiten. Zelfs als de minimale schade dankzij een strenger bouwbeleid is, kan een enkele burgemeester daar geen credits voor nemen. Dat beleid geldt namelijk al tientallen jaren. Dat is nodig, omdat het gebied vatbaar is voor aardbevingen. ","Nucheckt, Turkije, Buitenland, Aardbeving, Syrië, Elmasoglu"
375,Harry Potter-boek uit koopjeshoek levert 64.000 euro op bij veiling ,"Een oud Harry Potter-boek dat ooit voor 10 pond is aangeschaft, heeft op een veiling meer dan 55.000 pond (ruim 64.000 euro) opgebracht, meldt BBC News.", Door onze entertainmentredactie ,2023-12-12T16:03:57+01:00, Boek & Cultuur ,"Een oud Harry Potter-boek dat ooit voor 10 pond is aangeschaft, heeft op een veiling meer dan 55.000 pond (ruim 64.000 euro) opgebracht, meldt BBC News. Het gaat om een eerste druk van Harry Potter and the Philosopher's Stone uit 1997. Dit is het eerste deel van de zevendelige populaire Harry Potter-reeks van de Britse auteur J.K. Rowling en is in Nederland uitgegeven als Harry Potter en de Steen der Wijzen. Volgens veilinghuis Hansons is het een van de tweehonderd exemplaren van de eerste druk die met een adviesprijs van 10 pond naar diverse winkels zijn gestuurd. ""Het is een geweldig resultaat voor zo'n mooie vondst"", zegt boekenexpert Jim Spencer tegen de BBC. ""Dit was een echte eerste druk die ook nog eens fantastisch is onderhouden."" De verkoopster, een Schotse van 58, heeft het boek in een kast onder de trap bewaard. In de boeken woont de tovenaarsleerling bij zijn oom en tante in een bezemkast onder de trap. Het is niet de eerste keer dat een boek uit de serie veel geld oplevert. In 2021 is een eerste uitgave voor zo'n 350.000 pond geveild. ","Boek & Cultuur, Boeken, Harry Potter, Media, Bbc News, Koopjeshoek."
376,NUcheckt: Onbewezen dat Pfizer coronavirus 'muteert' (al zou dat niet gek zijn) ,"NUcheckt controleert berichten op hun betrouwbaarheid. Dit keer kijken we naar een video met undercoverbeelden, waarin het lijkt dat een Pfizer-directeur beweert dat het bedrijf het coronavirus laat muteren om daar vaccins voor te kunnen maken.", Door Eimert Pruis ,2023-01-29T20:01:04+01:00, NUcheckt ,"NUcheckt controleert berichten op hun betrouwbaarheid. Dit keer kijken we naar een video met undercoverbeelden, waarin het lijkt dat een Pfizer-directeur beweert dat het bedrijf het coronavirus laat muteren om daar vaccins voor te kunnen maken. De video zorgde voor ophef op sociale media. Pfizer zou coronavirusvarianten muteren om die los te laten in de wijde wereld en zo geld te verdienen met vaccins, is het idee. Ook onder meer de Amerikaanse tv-zender Fox News besteedde er aandacht aan. Op de beelden vertelt ene Jordon Trishton Walker, beschreven als directeur research van Pfizer, dat medewerkers tijdens een vergadering weleens hebben geopperd om het virus te laten muteren om tegen nieuwe varianten betere vaccins te ontwikkelen. De video is van Project Veritas. Dat is een Amerikaanse activistische organisatie, opgericht door James O'Keefe. Hij presenteert de video. Project Veritas is een controversiële organisatie die al vaker video's en verhalen produceerde die onjuist of ongefundeerd bleken. In deze nieuwe video spreekt een undercoverjournalist met Walker. Die persoon zou dus verantwoordelijk zijn voor de onderzoeksafdeling van Pfizer. Zoeken op Google of LinkedIn naar Walker levert echter niets op. Ook niet als je zoekt op varianten als Jordan Tristan Walker en Jordon Triston Walker, al hoeft dat alles natuurlijk niet te betekenen dat hij niet bestaat. Als we de hoofdpersoon even achterwege laten en kijken naar de inhoud, dan valt direct één ding op: nergens wordt gesteld dat Pfizer ook daadwerkelijk experimenteert met het muteren van het coronavirus. Medewerkers hebben er weleens discussies over, of zoals Project Veritas het noemt: ""Pfizer verkent de mogelijkheden."" Walker heeft het ook telkens over ""dat was de manier waarop we aan het denken waren"". Zelfs Keefer komt in de video even tussendoor om het volgende te concluderen: ""Het lijkt erop dat Pfizer intern aan het praten is over de mogelijkheid zelf het coronavirus te muteren om daar vaccins op te maken en die te verkopen."" Het zou best kunnen dat Pfizer dat overweegt. Want zo gek zou het niet zijn dat een vaccinbedrijf in een veilig laboratorium een virus muteert. Zo kan een bedrijf voorsorteren op de toekomst met vaccins die snel ingezet kunnen worden, mocht het virus in de samenleving muteren. Dan moet het natuurlijk wel goed gaan en bovendien is het de vraag hoeveel zin het heeft. Een labvirus is héél anders dan een wild virus. Maar hoe dan ook: een virus voorzichtig in een beschermd lab laten muteren en daar houden om een vaccin voor te maken, is heel iets anders dan het de samenleving in sturen en mensen ziek te maken. Pfizer is zelf ook al met een reactie op de video gekomen en ontkent de claim. Wel zegt het vaccinbedrijf dat het research doet naar het virus en in een gecontroleerd lab kijkt naar de ontwikkelingen van COVID-19. ""De Amerikaanse overheid vraagt ook om deze onderzoeken. Veel bedrijven en academische instituten over de hele wereld doen het op deze manier."" Dan hebben we de manier van filmen. Iets wat misschien helemaal niet zo gek klinkt, wordt ernstig gedramatiseerd. Er is geen ruw materiaal en de montagevideo springt van hot naar her. Veel beelden en uitspraken worden herhaald. Ook zijn de beelden duidelijk bewerkt. Er zijn veel 'knipjes' zichtbaar: verspringend beeld waaraan te merken is dat er uitspraken zijn weggeknipt. Dat is een duidelijke aanwijzing dat uitspraken uit de context zouden kunnen zijn gehaald. Als we alles wat deze video ons biedt op een rij zetten, lijkt het ons zeer onwaarschijnlijk dat Pfizer bewust het virus muteert om die nieuwe variant los te laten in de wijde wereld. Er is in elk geval geen enkel bewijs voor. Het zou wel kunnen dat Pfizer de mogelijkheden verkent om het virus in een beschermde omgeving te muteren voor vaccinontwikkeling, zoals de kern van de video ook aangeeft. Maar dat is vrij gebruikelijk en kan - zolang alles goed gaat - ook geen kwaad. Maar vooralsnog is er ook geen bewijs dat Pfizer daar nu mee bezig is. Zie je zelf een bericht langskomen waarvan je de juistheid betwijfelt? Tip ons dan door een mail te sturen naar factcheck@nu.nl. ","Nucheckt, Pfizer, Coronavirus, Coronavaccins, Onbewezen"
377,Gossip Girl-acteur Ed Westwick en actrice Amy Jackson zijn verloofd ,Ed Westwick en Amy Jackson zijn verloofd. Dat maakte het Britse acteurskoppel maandag bekend op Instagram., Door onze entertainmentredactie ,2024-01-29T17:14:09+01:00, Achterklap ,"Ed Westwick en Amy Jackson zijn verloofd. Dat maakte het Britse acteurskoppel maandag bekend op Instagram. De Gossip Girl-acteur en Jackson delen een foto van het aanzoek. Daarop is te zien dat de 36-jarige Westwick zijn 31-jarige vriendin tijdens een skivakantie in Zwitserland op een brug ten huwelijk vraagt. De twee leerden elkaar in 2021 kennen. Een jaar later maakten ze hun relatie wereldkundig. Westwick is onder meer bekend van zijn rollen in Gossip Girl, Romeo and Juliet en Children of Men. Jackson speelt vooral rollen in Indiase producties. In 2017 was zij voor het eerst te zien in een Hollywoodproductie in de tv-serie Supergirl. ","Achterklap, Ed Westwick, Amy Jackson"
378,"Roest pakt goud op 5.000 meter in Polen, diskwalificatie Otterspeer op 500 meter ",Patrick Roest heeft zondag bij de wereldbekerwedstrijd in het Poolse Tomaszów Mazowiecki goud veroverd op de 5.000 meter. Hein Otterspeer werd gediskwalificeerd op de 500 meter., Door onze sportredactie ,2023-12-10T15:49:10+01:00, Schaatsen ,"Patrick Roest heeft zondag bij de wereldbekerwedstrijd in het Poolse Tomaszów Mazowiecki goud veroverd op de 5.000 meter. Hein Otterspeer werd gediskwalificeerd op de 500 meter. De 28-jarige Roest zette in de voorlaatste rit een tijd van 6.18,01 neer. De Lekkerkerker lag daarin even achter op Davide Ghiotto, maar reed in de laatste rondes steeds verder weg bij de Italiaan. Ted-Jan Bloemen en Sverre Lunde Pedersen kwamen in de slotrit niet meer aan de tijd van Roest. Roest hield de concurrentie ruim achter zich. De Noor Hallgeir Engebraten bleef met 6.23,84 het dichtst in de buurt van de Nederlander. Ghiotto eiste met 6.24,66 het brons voor zich op. Marwin Talsma was de enige andere Nederlandse deelnemer in de A-groep en werd met 6.28,75 negende. In de B-groep was Marcel Bosker eerder op de dag met 6.24,65 een stuk sneller dan Talsma. Met de overwinning nam Roest revanche voor zijn optreden van vorige week in het Noorse Stavanger. Daar stortte de schaatser van Team Reggeborgh in op de 10.000 meter en pakte Ghiotto het goud. In het wereldbekerklassement van de lange afstanden blijft Roest tweede. Hij heeft nog slechts twee punten achterstand op Ghiotto. Eerder op de dag werd Otterspeer gediskwalificeerd op de 500 meter. De 35-jarige Zuid-Hollander moest al in de tweede rit van start, maar maakte twee valse starts. De overwinning op de 500 meter ging naar Laurent Dubreuil. De Canadees kwam tot een tijd van 34,73 en was daarmee zes honderdsten sneller dan Gao Tingyu. Zaterdag waren de rollen nog omgedraaid op de eerste 500 meter in Polen en was de Chinees de sterkste. Damian Zurek pakte voor eigen publiek het brons met 34,87. De Japanner Wataru Morishige, die aan de leiding gaat in het wereldbekerklassement, kwam met 34,97 niet verder dan de zevende plaats. Janno Botman was met de elfde tijd (35,23) de beste Nederlander. Sebastian Diniz eindigde in 35,35 als veertiende. Eerder op de dag was Jenning de Boo met 35,06 in de B-groep de snelste Nederlander van de dag. ","Schaatsen, Hein Otterspeer, World Cup Schaatsen, Patrick Roest, Polen"
379,Mercedes legt technisch directeur en 'indrukwekkende leider' Allison langer vast ,"Mercedes heeft technisch directeur James Allison voor lange tijd aan zich gebonden. De Brit, die het team weer aan zeges moet helpen, wordt door teambaas Toto Wolff gezien als ""de indrukwekkendste technische leider in de sport"".", Door Joost Nederpelt ,2024-01-18T11:40:31+01:00, Formule 1 ,"Mercedes heeft technisch directeur James Allison voor lange tijd aan zich gebonden. De Brit, die het team weer aan zeges moet helpen, wordt door teambaas Toto Wolff gezien als ""de indrukwekkendste technische leider in de sport"". Hoelang Allison nu vastligt bij Mercedes is niet bekend. Allison nam in april het stokje over van Mike Elliott, onder wiens verantwoordelijkheid de tegenvallende Formule 1-auto's van 2022 en 2023 werden gebouwd. De 55-jarige Allison was onder meer betrokken bij de succesjaren van Ferrari met Michael Schumacher en de kampioenschappen van Fernando Alonso in dienst van Renault. Daarnaast was hij van 2017 tot 2021 technisch directeur bij Mercedes. In die jaren was het team met Lewis Hamilton meestal dominant. Onder leiding van Allison wordt er gewerkt aan de auto van 2024, waarmee Mercedes met Hamilton en George Russell het het dominante Red Bull van Max Verstappen lastig hoopt te maken. ""Het is een privilege om dit avontuur voort te zetten"", laat Allison weten. ""Ik werk met briljante collega's en samen vechten we voor succes."" Teambaas Wolff is blij dat Allison doorgaat als belangrijkste techneut van het team. ""Hij is simpel gezegd de indrukwekkendste technische leider in onze sport. Zijn spirit, kennis, ervaring en vastberadenheid maken hem ongeëvenaard. Sinds zijn komst in 2017 is hij een belangrijke sparringpartner voor mij. We dagen elkaar uit. James is een echte vriend die ik kan vertrouwen, ook in lastige tijden."" Mercedes eindigde in 2023 als tweede achter Red Bull in het teamkampioenschap, nipt voor Ferrari. Bij de rijders werd Hamilton derde achter Verstappen en diens teamgenoot Sergio Pérez. De laatste zege van het team dateert van november 2022. Elliott is inmiddels vertrokken bij Mercedes. De nieuwe auto van het team wordt op 14 februari onthuld. De Formule 1 begint op 21 februari aan het nieuwe seizoen met drie testdagen in Bahrein. Op 2 maart staat daar ook de eerste race van het 24 Grands Prix tellende seizoen op het programma. ","Formule 1, Mercedes, Toto Wolff, James Allison"
380,Instagrams alternatief voor X is eindelijk beschikbaar in Nederland ,"Threads is eindelijk écht beschikbaar in Nederland. De app, die de strijd moet aangaan met het X van Elon Musk, was al bijna een half jaar bruikbaar in de Verenigde Staten. In de Europese Unie werd de berichtendienst maandenlang geblokkeerd.", Door Rutger Otto ,2023-12-14T12:08:05+01:00, Tech ,"Threads is eindelijk écht beschikbaar in Nederland. De app, die de strijd moet aangaan met het X van Elon Musk, was al bijna een half jaar bruikbaar in de Verenigde Staten. In de Europese Unie werd de berichtendienst maandenlang geblokkeerd. Threads is een berichtendienst van Instagram die is gericht op het plaatsen van korte teksten. Mensen kunnen elkaar volgen, berichten van elkaar delen en berichten bestempelen met likes. Threads zegt zich van X te onderscheiden door minder te focussen op nieuws en politiek. De afgelopen week telde een timer op de Europese website van Threads af naar nul. Inmiddels is de klok helemaal teruggelopen en kunnen Europeanen gebruikmaken van de berichtendienst. Dat mensen in de EU langer op Threads moesten wachten, komt door wat Instagram-moederbedrijf Meta omschreef als ""onzekerheid over de regelgeving"". In de EU moet het bedrijf zich houden aan strengere regels. Zo beteugelt Brussel de machtspositie van grote techbedrijven. Inmiddels voldoet Threads aan die regels, door ook mensen zonder account toegang te geven tot de dienst. Anders kun je ook kiezen om je Instagram-account te gebruiken om in te loggen. Threads kwam in juli uit in verschillende landen. De app wist binnen enkele dagen ruim 100 miljoen mensen aan zich te binden. Inmiddels hebben ongeveer 140 miljoen mensen een account bij de dienst. In de EU was het mogelijk om via een omweg een account te maken en van de app gebruik te maken, maar die omweg werd snel gedicht. Sindsdien kon niemand vanuit de EU deelnemen aan Threads. Eind oktober zei Meta-directeur Mark Zuckerberg dat er 100 miljoen actieve gebruikers waren op Threads. Op X zitten volgens Musk inmiddels zo'n 550 miljoen actieve gebruikers. Zuckerberg denkt dat Threads over een paar jaar een miljard leden kan hebben. Threads verscheen toen er flink wat rumoer was bij X. Veel mensen waagden daarom de overstap, al is niet iedereen blijven plakken. In het begin misten er veel functies op Threads die inmiddels wel zijn toegevoegd. Zo zijn er nu een manier om berichten te doorzoeken, een webversie en een mogelijkheid om berichten achteraf te bewerken. Ook kun je gemakkelijk van account wisselen. ","Tech, Instagram, Meta, Europese Unie, Nederland, Verenigde Staten"
381,Jim Bakkum speelt Patty Brards ex-man in serie over leven van zangeres ,"Jim Bakkum, Nadja Hüpscher en Chris Peters hebben een rol in PATTY, de Videoland-serie over het leven van Patty Brard. Bakkum speelt René Muthert, een ex-partner van de zangeres.", Door onze entertainmentredactie ,2024-01-25T19:37:35+01:00, Films & Series ,"Jim Bakkum, Nadja Hüpscher en Chris Peters hebben een rol in PATTY, de Videoland-serie over het leven van Patty Brard. Bakkum speelt René Muthert, een ex-partner van de zangeres. Muthert en Brard trouwden in 1999 in Las Vegas en waren te zien in de populaire realityserie Patty's Posse. Na vijf jaar huwelijk volgde een vechtscheiding. De andere ex-mannen van de tv-persoonlijkheid, Ron Brandsteder en Carlo Nasi, worden gespeeld door Peters en Lorenzo de Moor. Mattijn Hartemink kruipt in de huid van Antoine, de huidige partner van de 68-jarige Brard. Teunie de Brouwer en Julia Lammerts spelen respectievelijk Marga Scheide en José Hoebee, die samen met Brard de meidengroep Luv' vormden. Hüpscher speelt Brards moeder, Bo Tarenskeen haar vader en Astrid van Eck haar oudere zus Shirley. Eerder werd al bekend dat zowel Holly Mae Brood als Eva van de Wijdeven de rol van Brard gaat spelen. Brood vertolkt de zangeres in haar jongere jaren, Van de Wijdeven juist als ze wat ouder is. Ook Brards dochter wordt door twee actrices gespeeld: Dewi Welschen speelt de jonge Priscilla en Emma Buysse de oudere Priscilla. PATTY is vanaf zondag 18 februari te zien. De regie van de serie is in handen van Will Koopman en Reinier Smit. ","Films & Series, Patty Brard, Media En Cultuur, Jim Bakkum, Chris Peters, René Muthert, Nadja Hüpscher"
382,600 miljoen euro extra voor asielopvang is dit jaar misschien niet genoeg ,"Dit jaar is zeker 600 miljoen euro extra nodig voor de opvang van asielzoekers, maar dat is misschien niet genoeg. Demissionair staatssecretaris Eric van der Burg (Asiel) moet de Tweede Kamer mogelijk nog een keer om extra budget vragen.", Door onze nieuwsredactie ,2024-01-30T00:28:13+01:00, Politiek ,"Dit jaar is zeker 600 miljoen euro extra nodig voor de opvang van asielzoekers, maar dat is misschien niet genoeg. Demissionair staatssecretaris Eric van der Burg (Asiel) moet de Tweede Kamer mogelijk nog een keer om extra budget vragen. Onder meer de PVV vindt dat extra budget veel te hoog. Pas bij de stemming over het extra geld wordt duidelijk of de partij daarmee akkoord gaat, zei PVV-Kamerlid Gidi Markuszower maandag tijdens een begrotingsdebat. Ook NSC, BBB en VVD, de partijen die samen met PVV onderhandelen over de vorming van een nieuw kabinet, hebben moeite met het bedrag. NSC vindt het daarnaast onbegrijpelijk dat de uitgaven aan de opvang van asielzoekers elk jaar te laag wordt begroot. ""Hoe komt dat?"", wilde NSC-Kamerlid Caspar Veldkamp van de staatssecretaris weten. Van der Burg somde de drie belangrijkste oorzaken op. Ten eerste zijn de crisisnoodopvang en noodopvang voor asielzoekers veel duurder dan reguliere opvangplekken. Een reguliere opvangplek kost ongeveer 30.000 euro per jaar, tegenover zo'n 60.000 euro voor een plek in de (crisis)noodopvang. Sinds het begin van de opvangcrisis in 2021 verblijven veel asielzoekers in een (crisis)noodopvang. Daarnaast is de opvang van minderjarige asielzoekers duur. Alleenstaande minderjarige vreemdelingen (amv's) worden in kleinschalige voorzieningen ondergebracht en hebben goede begeleiding nodig, legde Van der Burg uit. De instroom van amv's was vorig jaar fors hoger dan in 2022. Het ging in 2023 om 5.804 minderjarigen, tegenover 4.207 in 2022. Bovenal is de instroom van asielzoekers al jaren hoger dan verwacht. ""Als je 50.000 mensen krijgt, terwijl je uitgaat van structureel 35.000 mensen, dan ontstaat er een probleem"", zei de staatssecretaris. PVV, NSC, VVD, BBB en ook JA21 hamerden tijdens het debat op het belang van het beperken van de instroom. De huidige aantallen zijn ""onhoudbaar"", zeiden onder anderen Veldkamp en Mona Keijzer (BBB). NSC herhaalde dat een migratiesaldo en richtgetal nodig zijn. NSC wil een maximum van 50.000 migranten per jaar. Daarbij gaat het niet alleen om asielzoekers, maar ook om internationale studenten en kennismigranten. BBB wil jaarlijks maximaal vijftienduizend asielzoekers toelaten. De PVV wil het liefst een asielstop, maar beseft dat dit nu niet haalbaar is. De VVD wil geen aantallen noemen, maar vindt dat de asielinstroom fors naar beneden moet. Over twee weken stemt de Tweede Kamer over het extra budget. ","Politiek, Asielopvang, Tweede Kamer, Eric Van Der Burg"
383,"WHO: coronavaccins hebben zeker 1,4 miljoen levens gered in Europa ","De Wereldgezondheidsorganisatie (WHO) zegt dat coronavaccins zeker 1,4 miljoen levens redden in het zogenoemde 'werkgebied Europa'. Voornamelijk zestigplussers zouden nog in leven zijn, meldt regiodirecteur Hans Kluge.", Door onze nieuwsredactie ,2024-01-16T14:56:11+01:00, Buitenland ,"De Wereldgezondheidsorganisatie (WHO) zegt dat coronavaccins zeker 1,4 miljoen levens redden in het zogenoemde 'werkgebied Europa'. Voornamelijk zestigplussers zouden nog in leven zijn, meldt regiodirecteur Hans Kluge. Het werkgebied Europa bestaat uit 53 landen. Dit zijn niet alleen landen in Europa, maar ook een aantal landen in Centraal-Azië, zoals Israël en Kazachstan. De coronavaccinaties waren vooral essentieel voor de bescherming van kwetsbaren in de wintermaanden, zegt Kluge. ""Alleen al de eerste boosters hebben naar schatting 700.000 levens gered."" Volgens hem is het ""absoluut noodzakelijk"" dat kwetsbare mensen hun corona- en griepprikken blijven halen. In het werkgebied Europa zijn volgens de WHO meer dan 277,7 miljoen coronabesmettingen geregistreerd. Meer dan 2,2 miljoen mensen kwamen te overlijden. Volgens Kluge moet Europa blijven investeren in de gezondheidszorg. ""Het kan dat we niet voorbereid zijn op iets ongebruikelijks, zoals de opkomst van een nieuwe, ernstigere variant van het coronavirus of een nog onbekende ziekteverwekker."" ","Buitenland, Coronavirus, Hans Kluge, Europa, Who"
384,Verpieterde planten in je tuin na de vakantie? Dit zijn de beste tips ,"Geel gras, kale bomen, slaphangende struiken. Voor veel vakantiegangers is het een schrikbeeld bij terugkomst. Zeker na een zomer met extreme hitte. Deskundigen vertellen aan NU.nl hoe je het best omgaat met een verpieterde tuin.", Door Fabian Melchers ,2022-09-01T21:39:10+02:00, Vakantie ,"Geel gras, kale bomen, slaphangende struiken. Voor veel vakantiegangers is het een schrikbeeld bij terugkomst. Zeker na een zomer met extreme hitte. Deskundigen vertellen aan NU.nl hoe je het best omgaat met een verpieterde tuin. ""Na de zomervakantie zie je vaak dat tuinen er een beetje verloederd bij liggen"", vertelt hovenier Nicolaas Bessels van Bessels Green. ""Maar we hebben nu echt een extreme zomer gehad. Er zijn meer planten afgestorven. Dat gaat dan om de bovenliggende delen. Bladeren zijn uitgedroogd, eikels en walnoten vallen nu al van de boom. Dat komt allemaal door hittestress."" Veel mensen hebben de neiging om verlepte planten meteen terug te snoeien of helemaal weg te halen. Maar dat is niet per se handig, vertelt Bessels. ""Hoe kaler je grond, hoe harder hij uitdroogt. Dus laat de vaste plantenresten gewoon staan. In de winter hebben ze nog een sierwaarde en insecten leggen er ook hun eitjes in. In februari komen daar weer puttertjes op af."" Rik Barten, hovenier bij Barten Tuinen, krijgt weleens berichtjes van bezorgde klanten. ""Die vragen zich dan af of hun plant dood is of niet. Ons advies is meestal om het even af te wachten. Sommige bomen laten alle bladeren vallen of hangen heel slap, maar dat is een reactie op de hitte. Een plant kan in het voorjaar weer doorpakken. Je staat soms versteld van hoe de natuur zich kan herstellen."" Planten met oppervlakkige wortels, zoals een buxus, zijn wel kwetsbaarder. ""Als die door de droogte helemaal dood zijn, kun je ze beter eruit trekken"", zegt Barten. ""Ze herstellen zich niet meer goed. De structuur wordt nooit meer mooi. Maar een rhododendron kun je helemaal terugsnoeien. Gras trekt ook snel bij zodra het regent. Ik zou sowieso tot oktober wachten om te kijken wat herstelt."" ""De echte schade kun je pas komend voorjaar opnemen"", voegt Bessels toe. ""Planten gaan nu eigenlijk vervroegd de herfst in. Onder de grond overleven ze wel. Alles is nu verdroogd, maar dat kan zelfs al veranderen als we binnenkort vijf dagen regen krijgen. Sommige planten zullen weer in blad komen of zelfs bloemen krijgen, omdat ze dat dit jaar nog niet hebben gedaan."" Potplanten zijn in de meeste gevallen eenjarig, dus die kun je vervangen zodra ze op zijn. ""Lavendel en rozemarijn zie je ook nog wel eens in potten"", voegt Bessels toe. ""Die zijn nu misschien helemaal ingedroogd, maar ook sterk genoeg om in het voorjaar weer terug te komen. In verhoogde bakken zul je eerder bruine planten zien dan in borders op straathoogte. Maar ook die planten komen weer terug als het goed regent."" Weet je niet zeker of een plant dood is, haal dan even je nagel langs een takje. Komt er een stukje groen tevoorschijn, dan weet je dat er nog leven in zit. Barten voegt daar nog een tip aan toe. ""Als je potplanten na vakantie helemaal ingedroogd zijn, kun je ze vaak makkelijk eruit trekken. Zet ze dan in een emmer of kuip met water, zodat ze zich helemaal kunnen volzuigen als een spons. Dan heb je kans dat ze onderaan weer gaan uitlopen."" ","Vakantie, Wonen, Nu.nl, Verpieterde"
385,Zonlicht wekt uitgevallen Japanse maanlander weer tot leven ,"De Japanse ruimtevaartorganisatie JAXA heeft weer contact met maanlander SLIM. De ruimtesonde landde eerder deze maand op de maan, maar daarbij ging iets mis met de zonnepanelen. Daardoor verloor Japan kort na de landing het contact met de sonde.", Door Tim Wijkman-van Aalst ,2024-01-29T13:32:51+01:00, Tech ,"De Japanse ruimtevaartorganisatie JAXA heeft weer contact met maanlander SLIM. De ruimtesonde landde eerder deze maand op de maan, maar daarbij ging iets mis met de zonnepanelen. Daardoor verloor Japan kort na de landing het contact met de sonde. Door een probleem kon JAXA de zonnepanelen van de maanlander niet op de zon richten. Daardoor kreeg de ruimtesonde geen energie. Doordat de batterij het ruimtevaartuig maar een paar uur van stroom kon voorzien, viel het contact kort na de landing weg. Maar doordat de zonnestand is veranderd op de plek waar de maanlander is geland, wekken de zonnepanelen nu wél voldoende elektriciteit op. Daarmee heeft JAXA het contact met de maanlander kunnen herstellen. Japan gaat nu proberen om zoveel mogelijk onderzoeksgegevens die de maanlander heeft verzameld uit te lezen. Daarvoor is niet zoveel tijd, want aan het eind van deze maand valt de maannacht in op de plek waar de sonde is geland. De maannacht duurt op de landingsplek zo'n veertien aardse dagen. Tijdens die periode wekken de zonnepanelen geen energie op. Daarnaast wordt het extreem koud. JAXA verwacht dat de sonde die extreme omstandigheden niet overleeft. Het belangrijkste doel van de SLIM (Smart Lander for Investigating Moon) is nieuwe technologie voor de landing te testen. SLIM moest tijdens de landing met behulp van automatische herkenning kraters en gevaarlijke rotsen spotten op het maanoppervlak. Aan de hand van die automatische herkenning bepaalde de sonde waar hij was en moest hij zelf bijsturen als dat nodig was. Dat is volgens JAXA gelukt. De maanlander is slechts 55 meter van zijn doel geland. Bij eerdere maanlandingen landden ruimtevaartuigen soms wel kilometers van de geplande landingsplek. Naast de nieuwe navigatietechniek voor maanlandingen heeft de SLIM instrumenten aan boord om onderzoek te doen op het maanoppervlak. Met een camera onderzoekt de maanlander rotsen rond de krater waar hij in is geland. Daarnaast waren er verkenningsvoertuigen aan boord die het terrein moeten gaan verkennen. Deze voertuigen zijn vlak voor de landing succesvol losgekomen, liet JAXA eerder al weten. De ruimtereis van de SLIM is de eerste Japanse missie naar het maanoppervlak. Eerder bracht het land wel twee satellieten in een baan rond de maan. Naast Japan hebben ook de Verenigde Staten, de Sovjet-Unie, China en India met succes een ruimtevaartuig op de maan laten landen. De Japanse landingstechnologie kan helpen bij toekomstige missies naar de maan. Maanlanders hoeven dan niet per se naar vlakke gebieden zonder gevaren te gaan, maar ze kunnen ook de heuvels en kraters van de maan opzoeken. Op die manier kunnen maanlanders op plekken komen waar misschien meer sporen van water te vinden zijn. ","Tech, Heelal, Ruimtevaart, Japan, Jaxa"
386,Oud-topvoetballer Éric Cantona geeft een paar concerten in Nederland ,Voormalig topvoetballer Éric Cantona komt dit voorjaar naar Nederland om een aantal concerten te geven. De 57-jarige oud-speler van onder meer Manchester United maakte afgelopen najaar bekend dat hij een carrièreswitch maakt en als zanger door Europa gaat toeren., Door onze entertainmentredactie ,2024-01-31T08:46:32+01:00, Muziek ,"Voormalig topvoetballer Éric Cantona komt dit voorjaar naar Nederland om een aantal concerten te geven. De 57-jarige oud-speler van onder meer Manchester United maakte afgelopen najaar bekend dat hij een carrièreswitch maakt en als zanger door Europa gaat toeren. Zijn show heet Cantona Sings Eric en is in april in het Oude Luxor in Rotterdam en De Meervaart in Amsterdam bij te wonen. Kaarten zijn vanaf deze week te koop via Ticketmaster. De oud-voetballer, die in Engeland vijf keer kampioen is geworden en in 2003 tot beste buitenlandse voetballer van het decennium is verkozen, zegt als zanger een duidelijk doel voor ogen te hebben. ""Mijn enige doel is een moment met de fans, dit livemoment"", zei Cantona vorig jaar. ""We gaan iets unieks creëren, meer niet. Ik wil niet beroemd worden, ik was al beroemd toen ik geboren werd."" In de zomer bracht hij zijn eerste single uit: het indringende The Friends We Lost. Cantona probeerde eerder nieuwe dingen uit. Zo heeft hij ook in een flink aantal films en tv-series gespeeld. ","Muziek, Media En Cultuur, Europa, Éric Cantona, Nederland, Manchester United"
387,Actrice Isabelle Adjani krijgt 250.000 euro boete voor belastingontduiking ,"Actrice Isabelle Adjani is in Frankrijk veroordeeld tot een boete van 250.000 euro voor belastingontduiking. Ook heeft de filmster een voorwaardelijke celstraf van twee jaar gekregen, meldt het Franse persbureau AFP.", Door onze entertainmentredactie ,2023-12-14T16:16:22+01:00, Achterklap ,"Actrice Isabelle Adjani is in Frankrijk veroordeeld tot een boete van 250.000 euro voor belastingontduiking. Ook heeft de filmster een voorwaardelijke celstraf van twee jaar gekregen, meldt het Franse persbureau AFP. Adjani, bekend van rollen in films als One Deadly Summer, Queen Margot en Camille Claudel, heeft onder meer een gift van 2 miljoen euro verzwegen. De actrice heeft ook ten onrechte verklaard dat zij in 2016 en 2017 in Portugal woonde. Rechters wezen op de ""ernst van de misdrijven"", die Adjani in staat stelden om 236.000 euro aan inkomstenbelasting en 1,2 miljoen euro aan onroerendgoedbelasting te ontduiken. Adjani's advocaten stellen ""ontzet"" te zijn over het vonnis van donderdag. De 68-jarige Adjani is een beroemde actrice in Frankrijk. Ze heeft vijf keer de César voor de beste actrice gewonnen. De filmprijs is het Franse equivalent van een Oscar. ","Achterklap, Isabelle Adjani, Frankrijk"
388,Beloning van 25.000 euro voor gouden tips over Bretly D. uitgekeerd ,Het Openbaar Ministerie (OM) gaat een beloning uitbetalen aan tipgevers die bijdroegen aan de zoektocht naar Bretly D. Het OM had een bedrag van 25.000 euro beloofd voor de gouden tip. Het bedrag wordt verdeeld onder verschillende tipgevers., Door onze nieuwsredactie ,2024-01-31T11:59:32+01:00, Binnenland ,"Het Openbaar Ministerie (OM) gaat een beloning uitbetalen aan tipgevers die bijdroegen aan de zoektocht naar Bretly D. Het OM had een bedrag van 25.000 euro beloofd voor de gouden tip. Het bedrag wordt verdeeld onder verschillende tipgevers. De officier van justitie heeft besloten dat de binnengekomen tips nuttig waren voor de aanhouding van D. Daardoor kan het tipgeld uitgekeerd worden. Het OM maakt vanwege privacy niet bekend om hoeveel tipgevers het gaat. Bretly D. was in oktober dagenlang voortvluchtig. De zoektocht naar D. kreeg veel aandacht nadat hij in de nacht van 20 op 21 oktober een man in Zutphen had gestoken. De politie verspreidde kort daarna de foto en naam van D. en waarschuwde dat hij vuurwapengevaarlijk was. D. werd op dat moment al verdacht van de moord op de Rotterdamse psychiater Jean van Griensven. Tijdens de zoektocht kreeg de politie honderden tips binnen. D. wist nog enkele dagen uit handen van de politie te blijven. Op 25 oktober werd hij gearresteerd in een hotel in Amsterdam, tegenover het Centraal Station. Woensdag is de strafzaak tegen Bretly D. begonnen met een inleidende zitting. Daarin licht de officier van justitie de stand van zaken toe. Bij die zitting vertelt de officier dat er veel DNA-materiaal van D. is aangetroffen in de villa van Van Griensven, waar D. de psychiater doodschoot. Kort daarvoor toonde D. zijn vuurwapen aan een voorbijganger op station Rotterdam Zuid, blijkt uit camerabeelden op het station. Vervolgens zou D. ""in één rechte lijn"" naar het huis van Van Griensven zijn gegaan. Het onderzoek zit volgens het OM in de afrondende fase. D. wordt naar het Pieter Baan Centrum gestuurd voor een gedragskundige observatie. De verdachte ontkent en heeft volgens het OM tijdens politieverhoren consequent gezwegen. D. heeft ervoor gekozen woensdag in de cel te blijven en is niet bij de eerste zitting aanwezig. ","Binnenland, Misdaad In Nederland, Bretly D."
389,NUcheckt: In Iran zijn geen 15.000 demonstranten ter dood veroordeeld ,NUcheckt controleert berichten op hun betrouwbaarheid. Dit keer kijken we naar berichten over vijftienduizend terdoodveroordeelde demonstranten in Iran. Die berichten kloppen niet. Het enorme aantal slaat namelijk op het aantal gearresteerde demonstranten. Daarvan zijn tot nu toe vier mensen tot de doodstraf veroordeeld., Door José Boon ,2022-11-18T15:04:33+01:00, Buitenland ,"NUcheckt controleert berichten op hun betrouwbaarheid. Dit keer kijken we naar berichten over vijftienduizend terdoodveroordeelde demonstranten in Iran. Die berichten kloppen niet. Het enorme aantal slaat namelijk op het aantal gearresteerde demonstranten. Daarvan zijn tot nu toe vier mensen tot de doodstraf veroordeeld. Op sociale media gingen afgelopen week berichten rond dat het Iraanse parlement heeft ingestemd met de executie van veertienduizend of vijftienduizend demonstranten. De redactie van NU.nl kreeg in totaal vijftig mails van verschillende afzenders over dit vermeende besluit. Wat is er gebeurd? Het Iraanse parlement stemde op zondag 6 november met 227 van de 290 stemmen voor strenge straffen voor de betogers. Ook de doodstraf kwam voorbij. De politici noemden de demonstranten 'mohareb', wat in de Islamitische wet staat voor 'vijand van God'. En daar staat de doodstraf op. Twee dagen later staat op Twitter-account TPYXA, dat doorgaans berichten deelt over de oorlog in Oekraïne: ""Het Iraanse parlement stemde met een meerderheid (227 van de 290) om alle demonstranten te executeren."" Verschillende mensen en enkele media namen dit over. Zelfs de Canadese president Justin Trudeau herhaalde de foutieve informatie op Twitter. Op 15 november schreef hij: ""Canada hekelt het barbaarse besluit van het Iraanse regime om bijna 15.000 demonstranten de doodstraf op te leggen."" Inmiddels heeft Trudeau de tweet weer verwijderd. Waar het getal vijftienduizend vandaan komt? Vermoedelijk zijn mensen aan de haal gegaan met de getallen die de VN-rapporteur Javaid Rehman noemde op 2 november. Tijdens een update uit Iran zei hij dat ""volgens sommige tellingen meer dan veertienduizend mensen zijn gearresteerd"". En op sommige aanklachten tegen de betogers staat de doodstraf, vertelde Rehman ook. Dat veel mensen in Iran een hoge prijs betalen voor hun deelname aan de demonstraties staat buiten kijf. Honderden mensen zijn al om het leven gekomen. Volgens Rehman zijn zeker veertig kinderen gedood. Hun ouders worden gedwongen om te zeggen dat hun kind zelfmoord heeft gepleegd, vertelde de VN-rapporteur. Afgelopen weekend begonnen de Iraanse autoriteiten met het opleggen van doodvonnissen aan demonstranten. Zondag werd de eerste demonstrant ter dood veroordeeld. Hij wordt beschuldigd van het in brand steken van een regeringsgebouw, verstoring van de openbare orde, samenzwering tegen de nationale veiligheid en godslastering. In de afgelopen dagen volgden nog vier doodstraffen. Een van de terdoodveroordeelden zou met een auto op politieagenten zijn ingereden. Een andere verdachte zou een bewaker met een mes hebben verwond. De derde verdachte probeerde volgens de aanklachten het verkeer te blokkeren en ""terreur te zaaien"". Het regime noemt de vier die de doodstraf riskeren de ""vijand van God"". Ze worden beschuldigd van misdrijven met als doel ""het heilige systeem van de Islamitische Republiek Iran aan te vallen"". Samengevat sprak VN-rapporteur Rehman dus over ""meer dan veertienduizend"" arrestanten in Iran. Het Iraanse regime stemde vervolgens voor strenge straffen voor de betogers, waaronder de doodstraf. Dat betekent nog niet dat alle betogers de doodstraf krijgen. Tot nu toe zijn vier van hen werkelijk ter dood veroordeeld. Zie je zelf een bericht langskomen waarvan je de juistheid betwijfelt? Tip ons dan door een mail te sturen naar factcheck@nu.nl.  ","Buitenland, Iran"
390,Deze voeding kan je helpen om je concentratie vast te houden ,"Nu het einde van het jaar in zicht is, kan het soms lastig zijn je te blijven focussen op je werk. Wat kun je het beste eten en drinken om zo geconcentreerd mogelijk door te werken?", Door Sarah Sitanala ,2023-05-17T18:48:38+02:00, Eten en drinken ,"Nu het einde van het jaar in zicht is, kan het soms lastig zijn je te blijven focussen op je werk. Wat kun je het beste eten en drinken om zo geconcentreerd mogelijk door te werken? Het is goed om iets te eten waar je lang van verzadigd bent, zegt woordvoerder Anne Lutgerink van het Voedingscentrum. ""Dat betekent iets eten waar je op moet kauwen en waar eiwit en vezels in zitten. Denk aan een volkoren boterham met kaas. Het liefst drink je daar een glas water, thee of melk bij."" Dafna Tsadok-Hai, diëtist bij onder meer HelloFresh vertelt dat onze hersenen werken op koolhydraten. Zijn deze niet voldoende beschikbaar, dan kan dat ertoe leiden dat we ons minder goed kunnen concentreren. ""Zorg daarom dat je voorafgaand aan een examen een maaltijd eet met voldoende koolhydraten zoals volkorenbrood, volkoren ontbijtgranen, peulvruchten of aardappelen"", zegt ze. Verder zijn producten met gezonde, onverzadigde vetten van toegevoegde waarde als je je hersenen maximaal wil laten functioneren, weet de diëtist. Die vetten kunnen er volgens haar voor zorgen dat je hersenen efficiënter werken. Onverzadigde vetten zitten in olijfolie, pindakaas en andere notenpasta's, vette vis en avocado, zegt Tsadok-Hai. ""In vette vis zitten omega 3-vetzuren. Deze zorgen ervoor dat zenuwcellen goed en snel met elkaar kunnen communiceren. Als je te weinig omega 3-vetzuren binnenkrijgt, kan dat leiden tot cognitieve problemen, zoals vergeetachtigheid of een verminderde concentratie."" Om wakker en vooral gefocust te blijven, grijp je misschien sneller naar energiedrankjes. Dat is volgens het Voedingscentrum geen goed idee. In de drankjes zit meestal veel suiker en de zuren zijn niet goed voor de tanden. ""Er zit ook veel cafeïne in energiedrank, waardoor je je misschien even minder moe voelt. Maar te veel cafeïne is niet goed voor je zenuwstelsel. En onderdeel van je zenuwstelsel zijn onder meer je hersenen"", zegt Lutgerink. Cafeïne kan je alertheid en concentratie verhogen. Maar te veel cafeïne kan leiden tot hoofdpijn, beven, duizeligheid, suizende oren, hartkloppingen, rusteloosheid, prikkelbaarheid, slaapproblemen en angstgevoelens. Hoe je weet wanneer je te veel cafeïne hebt gedronken, verschilt volgens Lutgerink per persoon. ""Sommigen zullen bijvoorbeeld een sterker effect op slaap ervaren dan anderen."" Bij mensen onder de achttien jaar zijn volgens het Voedingscentrum in het algemeen geen negatieve gezondheidseffecten te zien. Daarvoor moet iemand wel op een dag niet meer dan 3 milligram cafeïne per kilogram lichaamsgewicht innemen. In een kop koffie zit ongeveer 60 milligram cafeïne, in een kop zwarte thee ongeveer 30 milligram, in een blik energiedrank 80 milligram en in een glas cola 20 milligram. Tot slot is het goed om rekening te houden met de welbekende sugar rush. Het is een misvatting dat suiker zou zorgen voor meer energie. In plaats daarvan kun je juist last krijgen van een energiedip en moeheid. In het geval van een maaltijd bestaande uit langzame koolhydraten is die dip minder groot. Dat ligt anders als het gaat om suikerrijke producten en dranken. ""De snelheid van het stijgen van het glucosegehalte, de hoogte van de piek en de snelheid waarmee het bloedglucosegehalte weer daalt, is afhankelijk van de grootte en samenstelling van de maaltijd"", weet Lutgerink. Hoe je je energieniveau dan toch op peil kunt houden en een dip kunt voorkomen? ""Fruit kan zorgen voor een boost in energie"", tipt Tsadok-Hai. ""Fruit bevat niet alleen suikers, maar ook vezels, vitaminen en mineralen."" ""Deze worden sneller opgenomen dan langzame koolhydraten en geven direct energie. Deze kun je dus meteen benutten. Wel zo handig als je concentratie even is weggezakt."" ""En als je een momentje neemt om bijvoorbeeld je banaan op te eten, heb je meteen een korte adempauze. Zo kun je even afstand doen van waar je mee bezig bent en daarna je focus herpakken. Zo sla je twee vliegen in één klap."" We zijn benieuwd naar je mening over dit artikel. Klik hier om je feedback achter te laten in een korte vragenlijst van een minuut. ","Eten En Drinken, Gezondheid, Eindexamens, Dagelijks Leven, Slimmer Leven"
391,Barbra Streisand krijgt volgend jaar oeuvreprijs van acteursvakbond ,"Barbra Streisand ontvangt volgend jaar een oeuvreprijs van de Amerikaanse acteursvakbond. De 81-jarige actrice, die al een Emmy, Grammy, Oscar én Tony Award op haar schoorsteenmantel heeft staan, krijgt de onderscheiding tijdens de SAG Awards op 24 februari.", Door onze entertainmentredactie ,2023-12-15T07:58:08+01:00, Films & Series ,"Barbra Streisand ontvangt volgend jaar een oeuvreprijs van de Amerikaanse acteursvakbond. De 81-jarige actrice, die al een Emmy, Grammy, Oscar én Tony Award op haar schoorsteenmantel heeft staan, krijgt de onderscheiding tijdens de SAG Awards op 24 februari. Voorzitter Fran Drescher van SAG-AFTRA noemt Streisand ""een icoon en een ongeëvenaard talent"". Streisand zelf laat weten erg blij te zijn met de SAG Life Achievement Award. ""Deze prijs is extra bijzonder omdat hij afkomstig is van mijn mede-acteurs, die ik zo bewonder."" De actrice won in 1969 een Oscar voor haar hoofdrol in de film Funny Girl. Ook speelde ze rollen in films als A Star Is Born, Yentl en The Way We Were. Streisand bracht onlangs haar biografie My Name is Barbra uit. ","Films & Series, Barbra Streisand, Media En Cultuur, Emmy, Tony Award, Sag, Oscar, Grammy"
392,Wanneer en hoe onthul je het Sinterklaasgeheim? ,"Hoelang moet je als ouder het sinterklaasgeheim bewaren? Kleine kinderen geloven alles, oudere kinderen gaan op een zeker moment onraad ruiken. Wanneer is het tijd om open kaart te spelen?", Door Elise Vermeeren ,2023-11-26T08:41:58+01:00, Slimmer leven ,"Hoelang moet je als ouder het sinterklaasgeheim bewaren? Kleine kinderen geloven alles, oudere kinderen gaan op een zeker moment onraad ruiken. Wanneer is het tijd om open kaart te spelen? Je hoeft je kind echt geen dramatisch keukentafelgesprek over leugens, schuld en boete voor te schotelen. Ga eerst bij jezelf na waarom we in deze sinterklaasperiode doen wat we doen als ouders, zeggen onderwijsdeskundigen Ingrid Nagtzaam en Anite van Oijen. Nagtzaam: ""De hele bedoeling van dit feest is elkaar cadeautjes geven, samenzijn en dit spel van Sint-Nicolaas naspelen. We doen het omdat het zo leuk en gezellig is. Niet omdat we slecht zijn en graag liegen en bedriegen. Het gesprek met je kind veel ingewikkelder maken dan dit hoeft echt niet."" Kinderen die in Sinterklaas geloven, doen dat vaak met volle overgave. Vooral voor kleuters is het nog lastig om fantasie en werkelijkheid te onderscheiden, leggen de deskundigen uit. Nagtzaam: ""Als ze steeds meer vragen gaan stellen, dan merk je dat die fase langzaam aan het verdwijnen is. Zo rond groep 5 neemt het realistisch denken meer de overhand. Dat verschilt per kind."" Je kunt er dan als ouder voor kiezen om naar waarheid te antwoorden. ""Zo deed ik dat bij mijn zoon, met een knipoog: 'Je hebt gelijk, dat kan ook helemaal niet, we hebben het bedacht.'"" ""Sommige kinderen zijn woest, andere kort teleurgesteld, weer andere kinderen wisten het eigenlijk al lang en sommige kinderen kiezen er onbewust voor hun oogkleppen op te houden, omdat het zo leuk is."" Zo rond groep 5 of 6 beginnen basisscholen vaak met lootjes trekken en surprises maken. Als je kind dan nog volledig overtuigd is van het bestaan van Sinterklaas, is dat een logisch moment om een gesprek te voeren. Doe dat in de zomer, tipt Van Oijen. Dan is het feest nog niet in volle gang. ""Anders is het echt niet leuk voor je kind. Kom ermee als niemand nog aan Sinterklaas denkt."" Hoe je dat gesprek dan voert? Nagtzaam: ""Je kunt uitleggen dat we met z'n allen een spel spelen omdat we het verhaal van Sint-Nicolaas zo fantastisch vinden. Dat Sinterklaas nooit zo oud kan worden en dat we hem dus naspelen, ieder jaar weer. Benadruk dat het de bedoeling is om met elkaar iets te vieren, het leuk te hebben en elkaar iets te geven."" En maak je kind deelgenoot van dit spel, zegt Van Oijen: nu je kind het weet, hoort het een beetje bij de volwassenen. ""We spelen zo samen verder en maken er voor de kleinere kinderen een feest van."" Van Oijen: ""Als we het sinterklaasverhaal gaan afpellen naar leugens en bedrog, wordt het wel heel zwaar."" Trek je die lijn door, dan kun je ook geen dingen zeggen als ""oma is een sterretje aan de hemel geworden"", zegt zij. En dan moet je in de Efteling continu vertellen dat de sprookjes niet echt zijn. ""Bovendien is jouw schuldgevoel bij je kind plempen niet zo leuk voor hem of haar. Die last hoeft hij niet te dragen voor jou."" Zie Sinterklaas vooral als een leuke tijd vol magie en fantasie, zeggen beiden: laat ze lekker dromen, fantaseren en er hun eigen verhaal van maken zonder dat wij te veel gaan invullen. Van Oijen: ""Het zou wat mij betreft kleiner mogen, die sinterklaasviering. Het onderwijs wordt er weken door in beslag genomen. Door bijvoorbeeld het Sinterklaasjournaal krijgen kinderen weinig ruimte voor hun eigen inbreng en fantasie; alles is alvast bedacht. Dat is jammer."" Het past in het soort ouderschap dat je tegenwoordig veel ziet, zeggen de onderwijstrainers: een opvoeding waarin we graag moeilijkheden wegnemen en gaan overbeschermen uit liefde. Het sinterklaasgeheim onthullen is misschien even moeilijk, maar vertrouw erop dat ze dat aankunnen; niemand zit als volwassene bij de psycholoog omdat dit zo erg was, zeggen Nagtzaam en Van Oijen. ""Leren omgaan met iets wat even moeilijk is en het dan oplossen: ook daar groeit je kind van."" ","Slimmer Leven, Sinterklaas, Sinterklaasgeheim"
393,Schaatser Christian Haasjes verslaat broer en wint Alternatieve Elfstedentocht ,Christian Haasjes heeft woensdag op de Oostenrijkse Weissensee de Alternatieve Elfstedentocht gewonnen. Het 21-jarige schaatstalent versloeg onder anderen zijn oudere broer Ronald Haasjes. Bij de vrouwen ging de zege verrassend naar Tessa Snoek., Door onze sportredactie ,2024-01-31T14:25:37+01:00, Schaatsen ,"Christian Haasjes heeft woensdag op de Oostenrijkse Weissensee de Alternatieve Elfstedentocht gewonnen. Het 21-jarige schaatstalent versloeg onder anderen zijn oudere broer Ronald Haasjes. Bij de vrouwen ging de zege verrassend naar Tessa Snoek. De sprint kwam aan het einde van een koers waarin veel gebeurde. Er ontstonden diverse kopgroepen die soms minuten voorsprong namen. Maar op het uitstekende ijs vond steeds een hergroepering plaats. Tot de broers Haasjes en Stefan Wolffenbuttel demarreerden. Het drietal nam een voorsprong van maximaal vijftig seconden en dat bleek de beslissende slag. Christian Haasjes van Team Sprog maakte in die kopgroep de favorietenrol waar. Wolffenbuttel (Okay/Interfarms) ging de sprint aan, maar de rapste van de broers Haasjes haalde hem bij. Ronald Haasjes ging namens Team Reggeborgh aan de haal met het brons. Met zijn overwinning is Christian Haasjes de opvolger van Crispijn Ariëns, die vorig jaar de beste was op de Weissensee. Ariëns won de Alternatieve Elfstedentocht ook in 2017 al eens. Bij de vrouwen zorgde Snoek voor een verrassing. De 24-jarige rijdster uit Abcoude was op de Weissensee de snelste in een massasprint. Arianna Pruisscher eindigde als tweede, voor Carla Ketellapper-Zielman. Maar de meeste aandacht ging uit naar de jonge Sofia Schilder. De net achttienjarige Noord-Hollandse reed bijna 150 kilometer aan de leiding en deed dat lange tijd zelfs alleen. Uiteindelijk werd ze toch ingerekend. ","Schaatsen, Alternatieve Elfstedentocht, Ronald Haasjes, Tessa Snoek, Christian, Oostenrijkse Weissensee"
394,"Aflossingsploeg verovert goud na tumult in Seoel, Velzeboer pakt ook brons ","De Nederlandse shorttrackers hebben zaterdag in een chaotische race goud gewonnen op de gemengde aflossing bij de wereldbeker in Seoel. Xandra Velzeboer pakte brons op de 1.000 meter, terwijl Jens van 't Wout bij de mannen naast het podium eindigde.", Door onze sportredactie ,2023-12-16T10:26:21+01:00, Schaatsen ,"De Nederlandse shorttrackers hebben zaterdag in een chaotische race goud gewonnen op de gemengde aflossing bij de wereldbeker in Seoel. Xandra Velzeboer pakte brons op de 1.000 meter, terwijl Jens van 't Wout bij de mannen naast het podium eindigde. Van 't Wout, Velzeboer, Teun Boer en Selma Poutsma namen op de aflossing snel de leiding. Maar vlak voor de finish kwamen Van 't Wout en de Koreaan Park Ji-won ten val. De jury oordeelde dat de race zonder de Koreanen moest worden overgereden. Vervolgens reed Nederland met Kay Huisman in plaats van Boer naar de winst. De Verenigde Staten eindigden als tweede, maar werden gediskwalificeerd. Daardoor was het het zilver voor Italië. Zuid-Korea en de VS kregen wel de bronzen medaille. Velzeboer begon eerder op de dag sterk op de 1.000 meter en reed lange tijd aan kop, maar aan het einde van de race leken haar krachten weg te sijpelen. De 22-jarige Nederlandse werd nog ingehaald door de Amerikaanse Kristen Santos-Griswold en de Belgische winnares Hanne Desmet. Van 't Wout eindigde naast het podium van de 1.000 meter. De zege ging naar de Canadees Steven Dubois. Ook Hwang Daeheon uit Zuid-Korea en de Canadees Pascal Dion waren sneller dan Van 't Wout, die bij de wereldbeker van Montreal nog goud op deze afstand won. ","Schaatsen, Shorttrack, Xandra Velzeboer, Aflossingsploeg, Seoel, Wout, Jens Van 't"
395,Netflix trekt handen af van sciencefictionfilm met Halle Berry ,"De sciencefictionfilm The Mothership met Halle Berry in de hoofdrol verschijnt niet meer op Netflix. De streamingdienst heeft de handdoek in de ring gegooid, omdat er veel scènes opnieuw opgenomen zouden moeten worden, melden Amerikaanse media.", Door onze entertainmentredactie ,2024-01-25T12:43:33+01:00, Films & Series ,"De sciencefictionfilm The Mothership met Halle Berry in de hoofdrol verschijnt niet meer op Netflix. De streamingdienst heeft de handdoek in de ring gegooid, omdat er veel scènes opnieuw opgenomen zouden moeten worden, melden Amerikaanse media. De officiële opnames van de film werden in 2021 al afgerond. Achteraf bleken verschillende scènes een nieuwe opname nodig te hebben. Netflix heeft besloten deze nieuwe opnames niet meer te financieren. Daardoor blijft The Mothership op de plank liggen. De film had eigenlijk al in 2022 moeten verschijnen, maar daar is het niet meer van gekomen. Het is niet duidelijk of een andere streamingdienst of filmmaatschappij met The Mothership aan de haal gaat. Berry en Netflix hebben nog niet gereageerd op het nieuws. The Mothership zou het regiedebuut worden van scenarist Matt Charman. Het script van de film draait om Sara Morse (Berry), die een jaar na de verdwijning van haar man buitenaardse activiteit ontdekt bij haar huis. ","Films & Series, Halle Berry, Netflix, Media En Cultuur"
396,Model Sofia Richie is in verwachting van haar eerste kind ,Sofia Richie en haar man Elliot Grainge zijn in verwachting van hun eerste kind. De dochter van zanger Lionel Richie deelde het nieuws op Instagram., Door onze entertainmentredactie ,2024-01-26T07:55:30+01:00, Achterklap ,"Sofia Richie en haar man Elliot Grainge zijn in verwachting van hun eerste kind. De dochter van zanger Lionel Richie deelde het nieuws op Instagram. ""Onze harten zijn gevuld met zoveel liefde! Bedankt voor jullie steun! Ik kan niet wachten op het volgende hoofdstuk van het leven"", schrijft de 25-jarige Richie. Daarbij deelt ze een foto uit het tijdschrift Vogue, waarop haar zwangere buik is te zien. Het stel krijgt een dochter. ""Zwanger zijn is heel eng"", zegt de realityster in het tijdschrift. Daarom hield ze haar zwangerschap tot nu privé. Richie en de dertigjarige Britse platenbaas Grainge zijn sinds 2021 samen. ","Achterklap, Sofia, Lionel Richie, Elliot Grainge"
397,Verschillende gemeenten steunen brief aan Rutte over lot bevrijdingsfestivals ,Den Haag en Zwolle steunen de brief die Roermond demissionair premier Mark Rutte wil sturen. In de brief wordt gevraagd om een garantiefonds van 1 miljoen euro voor noodlijdende bevrijdingsfestivals., Door onze entertainmentredactie ,2023-12-13T18:40:45+01:00, Muziek ,"Den Haag en Zwolle steunen de brief die Roermond demissionair premier Mark Rutte wil sturen. In de brief wordt gevraagd om een garantiefonds van 1 miljoen euro voor noodlijdende bevrijdingsfestivals. De festivals trokken eerder dit jaar al aan de bel bij Rutte. Veel van de veertien gratis bevrijdingsfestivals zijn in financiële problemen gekomen door de coronapandemie en het slechte weer van dit jaar. Vorige maand werd bekend dat het bevrijdingsfestival in Zwolle voor volgend jaar is gered, dankzij een financiële bijdrage van 250.000 euro van de provincie Overijssel. Maar de stichtingen achter de festivals stellen dat ook landelijke hulp nodig is. ""Veel stichtingen zitten in financiële nood en het is maar de vraag of ze volgend jaar weer een gratis toegankelijk bevrijdingsfestival willen en kunnen organiseren"", is in de brief van Roermond te lezen. De Tweede Kamer nam in oktober een motie aan waarin het demissionaire kabinet wordt opgeroepen nog voor het einde van het jaar een garantiefonds in te stellen. Daarmee kunnen festivals zich verzekeren tegen slecht weer, in ruil voor een solidariteitsbijdrage. Roermond roept ook andere gemeenten die bevrijdingsfestivals organiseren op om het initiatief te steunen. ","Muziek, Festivals, Mark Rutte, Den Haag, Zwolle, Roermond"
398,Kamer stemt voor afgezwakte motie over spreidingswet van VVD-leider Yesilgöz ,"De Tweede Kamer heeft donderdag voor de motie over de spreidingswet van VVD-leider Dilan Yesilgöz gestemd. Het voorstel leidde woensdagavond tot veel commotie, waarna de motie werd afgezwakt.", Door Priscilla Slomp ,2023-12-14T17:58:25+01:00, Politiek ,"De Tweede Kamer heeft donderdag voor de motie over de spreidingswet van VVD-leider Dilan Yesilgöz gestemd. Het voorstel leidde woensdagavond tot veel commotie, waarna de motie werd afgezwakt. In de motie spreekt de Kamer de wens uit dat ""voor de duur van de formatie een pas op de plaats wordt gemaakt met de spreidingswet"". In een eerdere versie van de motie, die woensdagavond was ondertekend door PVV, NSC en BBB, stond nog een oproep aan de Eerste Kamer en het demissionaire kabinet. Dit leidde tijdens het debat over de verkiezingsuitslag direct tot veel boosheid in de Kamer. Partijen als D66, CDA, GL-PvdA en SGP vonden de motie staatsrechtelijk onzuiver. De spreidingswet is al aangenomen door de oude Tweede Kamer en ligt op dit moment bij de Eerste Kamer. Het demissionaire kabinet ontraadde de motie woensdagavond dan ook. In een brief aan de Kamer schreef demissionair premier Mark Rutte dat de Eerste Kamer over de eigen agenda gaat. Ook werd benadrukt dat het demissionaire kabinet achter de spreidingswet staat. VVD, PVV, NSC en BBB hebben de motie donderdag aangepast. De oproep aan het kabinet en de Eerste Kamer is eruit gehaald. Nu de motie niet langer een oproep aan het demissionaire kabinet maar alleen een wens bevat, hoeft het kabinet er niets mee te doen. In dat demissionaire kabinet zit ook Yesilgöz zelf. Als Kamerlid diende zij dus een motie in die ze vervolgens als minister van dat kabinet ontraadde. Na Tweede Kamerverkiezingen komt het vaker voor dat nieuwgekozen Kamerleden ook nog in het demissionaire kabinet zitten. Ze hebben dan dus een dubbele pet. Rutte benadrukte donderdag, voor de aanpassing van de motie, dat de oproep van de Kamer ""staatsrechtelijk niet raar"" was. Volgens hem kan dit voorkomen in ""het Nederlandse politieke systeem waar we voor gekozen hebben"". Hij doelde daar dus op die dubbele rol van Yesilgöz. Yesilgöz is niet de enige met zo'n dubbele rol. Dat geldt bijvoorbeeld ook voor D66'er Rob Jetten en VVD'er Eric van der Burg. De VVD is de enige van de vier oude coalitiepartijen die tegen de spreidingswet is. De Kamerfracties van D66, CDA en ChristenUnie werden woensdagavond verrast door de eerste motie van Yesilgöz. Als de motie niet was aangepast, zou het demissionaire kabinet de oproep zo goed als zeker naast zich hebben neergelegd. Als het aankwam op discussie in de ministerraad waren de VVD-ministers in de minderheid geweest. Bovendien had Rutte al benadrukt dat de Eerste Kamer over de eigen agenda gaat. ","Politiek, Formatie 2023, Yesilgöz, Tweede Kamer, Dilan Yesilgöz"
399,Biologiedocent niet bezorgd om axolotlbabyboom: 'Blijft tiental over' ,"De babyboom van axolotls op het Regius College in Schagen (Noord-Holland) zal waarschijnlijk niet leiden tot honderden axolotladopties. Hoewel er driehonderd zijn geboren, zegt biologiedocent Frode Numan tegen NU.nl te verwachten dat slechts enkele tientallen geadopteerd hoeven te worden.", Door Eimert Pruis ,2023-12-17T15:48:32+01:00, Gebaseerd op NUjij ,"De babyboom van axolotls op het Regius College in Schagen (Noord-Holland) zal waarschijnlijk niet leiden tot honderden axolotladopties. Hoewel er driehonderd zijn geboren, zegt biologiedocent Frode Numan tegen NU.nl te verwachten dat slechts enkele tientallen geadopteerd hoeven te worden. Zaterdag reageerde de biologiedocent via het reactieplatform NUjij op het verhaal dat de school op zoek is naar baasjes nadat daar wel heel veel axolotllarven waren geboren. ""Ik verwacht echt niet meer dan een tiental overlevers en daar zullen we een goed huisje voor zoeken."" Zondag bevestigde hij dat er dit jaar veel meer axolotlkikkerdril uit is gekomen dan andere jaren. ""De technisch onderwijsassistent Maura Molenaar heeft heel enthousiast alle eitjes in aparte bakjes gedaan en daarom zwemmen er nu ongeveer driehonderd axolotlbaby's rond."" Maar, zo zegt Numan, het blijft kikkerdril. ""En dan weet je dat er uiteindelijk niet veel van overblijven. Er blijven de komende tijd misschien enkele tientallen van over. Meer kunnen we ook niet aan want dan blijven we voer aanslepen."" Hij wil dan ook waarschuwen dat als mensen een axolotl willen hebben, ze niet massaal naar het Regius College moeten gaan. Ondanks dat de school wel in het Noordhollands Dagblad een e-mailadres voor geïnteresseerden liet optekenen. ""Daar zijn wij als school ook niet op gemaakt. Uiteindelijk gaan we met leerlingen en ouders kijken waar de axolotls terecht kunnen en leggen we uit wat erbij komt kijken. Je hebt een flink en koel aquarium nodig. Ook hebben de axolotls in het begin levend en bewegend voer nodig. Later moet je een korrel bewegen met een pincet"", vertelt Numan. ""Als mensen dat nog steeds interessant vinden kunnen we ze meegeven. We hebben 1.500 leerlingen dus dat moet goedkomen. En anders heb ik nog wel een leeg aquarium staan, mijn dochter vindt ze ook heel leuk."" Het Regius College en dieren is sowieso een opvallende combinatie, want de axolotls zijn niet de enige beestjes die mee naar huis gaan. De school in Schagen heeft verder een terrarium en verzorgt verschillende dieren. ""In de vakanties moeten die ook verzorgd worden. Dus neemt de ene collega een slang mee naar huis en de ander een axolotl."" Numan zat was leerling van het Regius College en is er nu docent. ""Wat héél bijzonder is dat wij hier al veertig jaar dezelfde Japanse vuurbuiksalamander hebben. De technisch onderwijsassistent verzorgde zes jaar geleden als leerling die salamander in haar vakantie. Al veertig jaar geniet de vuurbuiksalamander zo van zijn vakantie bij leerlingen en docenten."" ","Nujij, Dieren, Schagen, Binnenland, Noord-holland, Regius College, Frode Numan"
400,NUcheckt: Overheid beweert terecht dat coronavaccin virusverspreiding tegengaat ,NUcheckt controleert berichten op hun betrouwbaarheid. Dit keer kijken we naar berichten over de bescherming die coronavaccins bieden tegen de besmetting van anderen. Europarlementariër Rob Roos (JA21) stelt dat de overheid loog toen ze zei dat gevaccineerden ook anderen beschermen. Maar zijn betoog klopt niet., Door José Boon ,2022-10-16T06:27:18+02:00, Coronavirus ,"NUcheckt controleert berichten op hun betrouwbaarheid. Dit keer kijken we naar berichten over de bescherming die coronavaccins bieden tegen de besmetting van anderen. Europarlementariër Rob Roos (JA21) stelt dat de overheid loog toen ze zei dat gevaccineerden ook anderen beschermen. Maar zijn betoog klopt niet. Vaccinontwikkelaar Pfizer gaf deze week toe dat zijn coronavaccin niet was getest op het tegengaan van virusverspreiding toen het op de markt kwam. Europarlementariër Roos noemde dat ""een schandaal"". Want vaccinatie zou toch ook ziekte bij anderen voorkomen? En was het coronatoegangsbewijs wel rechtmatig als gevaccineerden anderen toch kunnen besmetten? Roos deelde dinsdag op Twitter een filmpje waarin hij zijn verontwaardiging uitspreekt over Pfizer en het Nederlandse coronabeleid. Voordat het vaccin op de markt kwam, wist de farmaceut namelijk niet in hoeverre vaccinatie de verspreiding van het coronavirus zou tegengaan. Maar in de periode erna, toen steeds meer mensen gevaccineerd werden, bleek uit verschillende onderzoeken dat vaccinatie wel degelijk besmettingen voorkomt. Eind 2020 keurde het Europese geneesmiddelenbureau (EMA) het Pfizer-vaccin goed. Het was toen getest op veiligheid en werking tegen ernstige ziekte en overlijden. Dat is gebruikelijk in de testfase. Ziekenhuisopnames en sterfgevallen voorkomen waren immers de belangrijkste doelen van het vaccin. Het doel van vaccins testen is niet om te bekijken of ze ook virusverspreiding tegengaan. Dat was geen geheim en de 'ontdekking' van Roos is dan ook geen nieuws. Ook de Nederlandse overheid was hier open over. Op twee coronapersconferenties in februari 2021 sprak toenmalig minister van Volksgezondheid Hugo de Jonge van een ""onzekere factor"". Hij liet diezelfde maand nog eens weten dat niet bekend was in hoeverre de vaccins de verspreiding van het virus konden remmen. Waarom drong de overheid dan toch aan om een vaccin te nemen om anderen te beschermen, vraagt Roos zich af. Maar Roos maakt hier een sprong in de tijd. De overheid communiceerde dit pas later in 2021. Zoals premier Mark Rutte in november van dat jaar zei: ""Haal die prik en bescherm jezelf en ook de mensen om je heen."" Tegen die tijd lag er al voldoende bewijs dat gevaccineerde mensen minder medemensen besmetten met het coronavirus. Zo publiceerde het Britse wetenschappelijke tijdschrift Nature in maart vorig jaar een onderzoek waaruit blijkt dat de hoeveelheid virus in de keel gemiddeld lager is dan bij besmette personen die niet gevaccineerd zijn. In Engeland werd in oktober vorig jaar ontdekt dat de kans een stuk kleiner is dat je je huisgenoten besmet als je ondanks vaccinatie toch COVID-19 krijgt. Als iemand minstens één prik met de vaccins van AstraZeneca of Pfizer heeft gehad, dan is het aantal huisgenoten dat besmet raakt 40 tot 50 procent kleiner. Tegen de tijd dat de overheid uitdroeg dat je ook anderen beschermt door zelf een vaccin te nemen, was die kennis er dus. Het bleek dat mensen die gevaccineerd zijn soms het coronavirus kunnen overdragen. Maar de kans dat dit gebeurt, is wel een stuk kleiner dan wanneer ze niet gevaccineerd zijn. Ongevaccineerde mensen worden gemiddeld zieker van COVID-19 en dragen gemiddeld meer virusdeeltjes bij zich. Symptomen zoals niezen en hoesten zorgen ervoor dat de virusdeeltjes bij andere mensen terechtkomen. In mei vorig jaar benadrukte De Jonge nog dat het coronatoegangsbewijs pas kon worden ingevoerd als het kabinet zeker wist dat gevaccineerde mensen geen rol spelen bij de verspreiding van het coronavirus. Uiteindelijk bleek dat volledige zekerheid niet te geven was. De Jonge liet die eis dan ook varen. Op 22 juni vorig jaar kwam Jaap van Dissel, directeur van het Centrum Infectieziektebestrijding van het RIVM, naar de Tweede Kamer om hierover te praten. Hij zei dat vaccinatie ervoor zorgt dat het virus zich minder makkelijk verspreidt na vaccinatie. Twee dagen later werd de nieuwe CoronaCheck-app gelanceerd. Deze app gaf toegang tot bepaalde evenementen, alleen na vaccinatie of een negatieve coronatest. Toen was dus uit verschillende onderzoeken gebleken dat vaccinatie helpt bij het voorkomen van verspreiding van de virusdeeltjes. Zie je zelf een bericht langskomen waarvan je de juistheid betwijfelt? Tip ons dan door een mail te sturen naar factcheck@nu.nl.  ","Coronavirus, Rivm, Binnenland, Jaap Van Dissel, Nucheckt, Ja21, Rob Roos"
401,Presentatrice Raisa Blommestijn vertrekt bij ON! na verzoek te stoppen met X ,"Presentatrice Raisa Blommestijn stopt bij Ongehoord Nederland (ON!), schrijft zij op X. Reden is dat ON!-baas Arnold Karskens haar zou hebben gevraagd om ""per direct te stoppen met X en het geven van haar mening via eigen socialemediakanalen"".", Door onze entertainmentredactie ,2024-01-29T16:20:32+01:00, Media ,"Presentatrice Raisa Blommestijn stopt bij Ongehoord Nederland (ON!), schrijft zij op X. Reden is dat ON!-baas Arnold Karskens haar zou hebben gevraagd om ""per direct te stoppen met X en het geven van haar mening via eigen socialemediakanalen"". Blommestijn noemt het verzoek van Karskens ""niets minder dan een poging tot censureren van mij en mijn accounts"". De presentatrice vindt het ""volledig haaks staan op de waarden waarvan ik dacht dat deze ook door en bij Ongehoord Nederland verdedigd worden: vrijheid van meningsuiting en persvrijheid"". ""Ik kan hier dan ook absoluut niet mee akkoord gaan. Als ik akkoord zou gaan, verkoop ik mijn ziel"", zegt Blommestijn, die laat weten dat ""de strijd voor het vrije woord"" voor haar het belangrijkst is. ""Voor mij gaat de strijd voor het vrije woord uiteraard verder. Ik laat mij door niemand het zwijgen opleggen."" Op de website reageert ON! op het vertrek van Blommestijn. ""Als omroep streven wij naar nauwkeurige verslaggeving en zetten wij ons in voor de waarheid. Wij hebben Raisa Blommestijn, in haar functie als presentatrice van Ongehoord Nieuws, meermaals verzocht om zorgvuldig om te gaan met haar online uitspraken"", is te lezen in het bericht. De omroep zegt zich niet schuldig te maken aan censuur. ""Over correct journalistiek handelen kunnen meningen verschillen. Dat is wat anders dan censuur."" Ongehoord Nieuws, het opinieprogramma van ON!, is vanaf 30 januari terug. Blommestijn was vanaf 2022 een van de presentatrices van het programma. ","Media, Ongehoord Nederland, Presentatrice Raisa X., Arnold Karskens, On!-baas"
402,RS-virus piekt weer: hier moet je op letten ,"Benauwde baby’s, hoestende kinderen met koorts en veel snot: het RS-virus heerst en de ziekenhuizen liggen vol kleintjes met dit virus die snel wat lucht nodig hadden. Hoe herken je het RS-virus en wanneer moet je naar het ziekenhuis?", Door Elise Vermeeren ,2023-12-02T05:26:59+01:00, Slimmer leven ,"Benauwde baby’s, hoestende kinderen met koorts en veel snot: het RS-virus heerst en de ziekenhuizen liggen vol kleintjes met dit virus die snel wat lucht nodig hadden. Hoe herken je het RS-virus en wanneer moet je naar het ziekenhuis? Het RS-virus is het meest voorkomende verkoudheidsvirus bij kinderen en piekt momenteel. Dat gebeurt elk jaar tussen november en maart, zegt Lissy de Ridder, kinderarts en voorzitter van de Nederlandse Vereniging voor Kindergeneeskunde. Kinderen met RS zijn verkouden, hoesten veel en kunnen last hebben van benauwdheid, koorts, longontsteking of oorontsteking. Bijna alle kinderen lopen het op in hun eerste jaar. Het RS-virus is voor de meeste kinderen onschuldig, maar sommige jonge kinderen hebben er wel veel last van. Heel jonge baby's die benauwd zijn kunnen een longontsteking krijgen, uitdrogen en in het ziekenhuis belanden. Daar krijgen ze extra zuurstof en herstellen ze hopelijk snel. Het virus treft de jongsten vaak het hardst, legt de Ridder uit: de luchtwegen zijn nog erg klein en een ontsteking is meteen een grote aanslag op hun lichaam. Door de versnelde ademhaling kunnen ze uitgeput raken. En door de benauwdheid kunnen ze soms niet goed drinken aan de borst of fles, en zo missen ze hun voedingen. Daardoor kunnen ze uitgedroogd raken. In het ziekenhuis krijgen ze dan soms via een neussonde vocht en extra voeding. Meestal:  verkouden hoesten  Soms zijn de klachten erger:  benauwdheid koorts longontsteking oorontsteking  Hou jonge kinderen en vooral baby's goed in de gaten als ze verkouden zijn. Als je kind benauwd is, is dat nauwelijks te missen, zegt de kinderarts. ""Daar hoef je als ouder niet bang voor te zijn. Je kind is minder actief en drinkt niet goed. Ook dat zijn tekenen van benauwdheid als je het aan de ademhaling niet goed ziet."" Bel de huisarts of huisartsenpost als je kind:  benauwd wordt, suf wordt, jonger dan drie maanden is en koorts heeft, jonger dan een jaar is en niet goed drinkt.  Je helpt je kind door iets vaker te drinken te geven. Je kunt ook paracetamol in een zetpil geven. De jaarlijkse piek komt dit jaar iets eerder dan normaal, en ziekenhuizen stromen op dit moment vol met kinderen die het RS-virus hebben opgelopen, laat de Nederlandse Vereniging voor Kindergeneeskunde weten. ""Het lukt maar nét"", zegt De Ridder. ""Dat komt doordat we kinderen overplaatsen naar andere regio's en dus steeds plaatsmaken voor nieuwe kinderen die in de nacht en avond komen. We moeten kritisch zijn op wat er echt nodig is. Kinderen die redelijk zijn opgeknapt laten we, in overleg met ouders, al wat eerder gaan. Normaal zouden we ze liever nog een dagje houden."" ","Slimmer Leven, Rs-virus"
403,Nederland is wereldkampioen in het plaatsen van zonnepanelen ,"Nederland is voor het eerst wereldkampioen als het gaat om zonne-energie. Ons land telt op dit moment 3,5 zonnepanelen per inwoner. Australië staat nu op de tweede plaats.", Door Ertan Basekin ,2024-01-31T11:00:19+01:00, Economie ,"Nederland is voor het eerst wereldkampioen als het gaat om zonne-energie. Ons land telt op dit moment 3,5 zonnepanelen per inwoner. Australië staat nu op de tweede plaats. De particuliere en de zakelijke markt zijn sinds 2019 drie keer zo hard gegroeid. Afgelopen jaar nam het aantal zonnepanelen op woningdaken met 17 procent toe ten opzichte van 2022. Dat blijkt uit het Nationaal Solar Trendrapport 2024, samengesteld door Dutch New Energy Research (DNE Research). De vraag naar zonnepanelen groeide in het eerste half jaar, maar daalde vervolgens de laatste maanden van het jaar fors. DNE Research verwacht dat de krimp zonder aanvullend beleid en innovatie de komende drie jaar aanhoudt. Voorzitter Doekle Terpstra van Techniek Nederland blijft optimistisch over de toekomst van zonne-energie in ons land. ""De potentie van zonnestroom is nog enorm, maar consumenten hebben duidelijkheid nodig over de salderingsregeling"", zegt hij. ""Die discussie duurt al veel te lang en brengt onzekerheid met zich mee. Consumenten stellen nu totaal onnodig de aanschaf van zonnepanelen uit. Dat helpt ons niet de klimaatdoelen te behalen."" Huishoudens en kleine bedrijven kunnen zelfgeproduceerde elektriciteit die zij op dat moment niet gebruiken en terugleveren aan het elektriciteitsnet wegstrepen tegen hun eigen verbruik. Dat doen ze via de salderingsregeling. De Eerste Kamer praat op 6 februari over de salderingsregeling. Het is nog onduidelijk of het afschaffen van de salderingsregeling door de Eerste Kamer komt, omdat de grootste partijen daar (BBB en GL-PvdA) in de Tweede Kamer tegen hebben gestemd. ""Ook na eventuele afbouw van de regeling blijft zonnestroom een interessante investering, zeker nu zonnepanelen veel goedkoper zijn geworden"", zegt Terpstra. De voorzitter van Techniek Nederland benadrukt dat de rol van zonnestroominstallateurs verandert. ""Advies wordt steeds belangrijker. Denk bijvoorbeeld aan het optimaal inzetten van de opgewekte stroom, batterijopslag en onderhoud van de installatie."" De toename van zonnestroom heeft ook een keerzijde. ""We hebben te maken met de uitdagingen van de inpassing van zonnestroom in ons energiesysteem. De groei die de Nederlandse zonne-energiesector de afgelopen jaren heeft meegemaakt is niet vanzelfsprekend"", zegt Daan Jansen, hoofdonderzoeker van DNE Research. ""Slimme, innovatieve projecten en bijpassend beleid zijn daarom nodig."" Volgens algemeen directeur Wijnand van Hooff van branchevereniging Holland Solar moeten we ons energiesysteem verder verduurzamen. Ook moet Nederland de energiekosten verder verlagen en onafhankelijker worden van landen waar we niet van afhankelijk willen zijn. Van Hooff: ""Met slimme, innovatieve oplossingen gaan wij er als sector voor zorgen dat ons energiesysteem echt schoon en goedkoop wordt."" ","Economie, Energie, Zonnepanelen, Australië, Nederland"
404,Oud-voetballer Dirk Kuijt getrouwd met vriendin Kate ,Dirk Kuijt en zijn vriendin Kate zijn afgelopen weekend getrouwd. De ceremonie vond plaats in Huis ter Duin in Noordwijk., Door onze entertainmentredactie ,2023-12-11T07:15:19+01:00, Achterklap ,"Dirk Kuijt en zijn vriendin Kate zijn afgelopen weekend getrouwd. De ceremonie vond plaats in Huis ter Duin in Noordwijk. ""Het klopt inderdaad dat we gisteren in de luwte zijn getrouwd"", bevestigt Kuijt tegenover RTL Boulevard. ""Het was een super mooie en speciale dag en we zijn super gelukkig."" De 43-jarige Kuijt noemt de elf jaar jongere Kate de liefde van zijn leven. Het echtpaar is niet van plan meer details over hun huwelijk te delen met de media. De 104-voudig Oranje-international had 22 jaar een relatie met Gertrude, van wie hij in 2020 scheidde. Zij hebben samen vier kinderen. Kuijt stopte in 2017 als voetballer, nadat hij Feyenoord met een hattrick naar de landstitel had geschoten. Hij kwam ook uit voor FC Utrecht, Liverpool en Fenerbahçe. In 2022 begon de Katwijker bij ADO Den Haag aan zijn trainerscarrière, maar dat werd geen groot succes. Na vijf maanden vertrok hij al bij de Keuken Kampioen Divisie-club. ","Achterklap, Dirk Kuijt, Noordwijk, Kate"
405,Tesla levert vier jaar na onthulling eerste elektrische pick-uptrucks af ,"In de Verenigde Staten hebben de eerste Tesla-klanten donderdag hun Cybertruck in ontvangst genomen. Het vijfde model van het Amerikaanse elektrische merk werd al in 2019 gepresenteerd, maar de levering ervan liep meerdere keren vertraging op.", Door onze nieuwsredactie ,2023-11-30T23:26:47+01:00, Economie ,"In de Verenigde Staten hebben de eerste Tesla-klanten donderdag hun Cybertruck in ontvangst genomen. Het vijfde model van het Amerikaanse elektrische merk werd al in 2019 gepresenteerd, maar de levering ervan liep meerdere keren vertraging op. Rond de aflevering van de Cybertrucks was bij de Tesla-fabriek in de staat Texas een evenement georganiseerd. Ook topman Elon Musk was aanwezig. Tijdens het evenement werden de eerste technische gegevens van de elektrische pick-uptrucks bekendgemaakt. De Cybertruck is bijna 5,70 meter lang en met de zijspiegels meegerekend 2,41 meter breed. Hij komt in de VS op de markt in drie uitvoeringen: met achterwielaandrijving, met vierwielaandrijving en als 'Cyberbeast'. Laatstgenoemde versie is het topmodel uit de reeks. Het gevaarte weegt 3.100 kilo maar sprint desondanks in zo'n 2.7 seconden naar de 100 kilometer per uur. De topsnelheid ligt op 209 kilometer per uur, het geschatte rijbereik op 515 kilometer. Tesla zet deze versie in de prijslijst voor 99.990 dollar (91.848 euro). Een trede lager in de prijslijst staat de 79.990 dollar kostende Cybertruck met vierwielaandrijving. Daar kom je volgens Tesla 547 kilometer ver mee. De prijzen voor de Amerikaanse markt beginnen bij 60.990 dollar. Voor dat geld krijg je het achterwielaangedreven instapmodel. Maar die komt volgens Tesla pas in 2025 beschikbaar. Bovendien heeft die versie minder vermogen en met 402 kilometer een kleinere actieradius. Musk had eerder al gewaarschuwd dat de bouw van de Cybertruck erg ingewikkeld is. Daardoor zullen er niet op korte termijn grote aantallen van de band rollen. Het is nog niet bekend of de Cybertruck ook naar Nederland komt. ","Economie, Tesla, Elon Musk, Verenigde Staten"
406,Van Zundert meldt zich wegens privéomstandigheden af voor EK kunstrijden ,Lindsay van Zundert doet volgende maand niet mee aan de EK kunstrijden in het Litouwse Kaunas. De achttienjarige Brabantse behoort op advies van haar coaches Thomas Kennes en Carine Herrygers niet tot de Nederlandse selectie., Door onze sportredactie ,2023-12-15T13:05:16+01:00, Schaatsen ,"Lindsay van Zundert doet volgende maand niet mee aan de EK kunstrijden in het Litouwse Kaunas. De achttienjarige Brabantse behoort op advies van haar coaches Thomas Kennes en Carine Herrygers niet tot de Nederlandse selectie. ""Door privéomstandigheden heeft Lindsay de laatste tijd niet genoeg kunnen trainen om competitief te kunnen zijn in Kaunus"", zegt Kennes vrijdag in een persbericht van de KNSB. ""Daarom hebben we in gezamenlijk overleg besloten dat het beter is om niet deel te nemen aan het EK."" Van Zundert is de beste kunstrijdster van Nederland. Ze was vorig jaar in Peking de eerste Nederlandse kunstrijdster op de Olympische Spelen sinds 1976 en begin 2023 werd ze veertiende bij de vrije kür op de EK in het Finse Espoo. Het was volgens Kennes een ""moeilijke beslissing"" om af te zeggen voor de komende EK. ""Maar op dit moment wel de enige juiste. We gaan ons de komende periode vooral bezighouden met de langeretermijndoelen op weg naar de Olympische Spelen van 2026."" De EK in Kaunus duurt van 8 tot en met 14 januari. Door het afzeggen van Van Zundert is Nederland niet vertegenwoordigd bij de vrouwen en de mannen. Bij het paarrijden doen Daria Danilova en Michel Tsiba mee namens Nederland en bij het ijsdansen komen Hanna Jakucs en Alessio Galli in actie. ","Schaatsen, Kunstrijden, Lindsay Van Zundert, Carine Herrygers, Kaunas, Thomas Kennes"
407,Tweede verdachte opgepakt voor betrokkenheid bij belagen PowNed op Ameland ,De politie heeft een tweede verdachte opgepakt in het onderzoek naar de incidenten rond het Sunneklaasfeest op Ameland. Het gaat om een 22-jarige bewoner van het eiland., Door onze nieuwsredactie ,2023-12-16T16:43:22+01:00, Media ,"De politie heeft een tweede verdachte opgepakt in het onderzoek naar de incidenten rond het Sunneklaasfeest op Ameland. Het gaat om een 22-jarige bewoner van het eiland. Eerder werd al een 31-jarige Amelander opgepakt. Beide mannen zijn inmiddels weer vrij, maar blijven verdachten. Een cameraploeg van PowNed werd op 5 december belaagd door Amelanders toen de omroep verslag wilde doen van het Sunneklaasfeest, een lokale variant van Sinterklaas. Bij het feest zijn alleen bewoners van Ameland welkom. De eilanders proberen altijd geheimzinnig te blijven over het feest. Volgens de Amelanders was PowNed verteld dat de cameraploeg niet welkom was. Toen de journalisten alsnog arriveerden, werden zij achtervolgd door een groep van tussen de twintig en dertig eilanders. Op beelden was te zien dat de auto van de journalisten werd geramd. De omroep heeft naar aanleiding van het incident op Ameland meerdere aangiften ingediend. Ook de Amelanders zeggen dat ze aangifte hebben gedaan. Demissionair justitieminister Dilan Yesilgöz reageerde fel op de gebeurtenissen op Ameland. ""De basis is: je blijft met je poten van de pers"", zei Yesilgöz. ""En vervolgens is het aan ons - de politiek, de politie en het Openbaar Ministerie - om te zorgen dat ernaar wordt gehandeld als dat niet zo is. Ik praat hier passievol over omdat het een van de fundamenten van onze rechtsstaat is."" ","Media, Powned, Ameland"
408,"Gemoedelijke uitgaanssfeer slaat om in Tilburg: zes arrestaties, agent gewond ",In de nacht van zaterdag op zondag zijn zes arrestaties verricht in het uitgaanscentrum van Tilburg. De politie meldt dat de gemoedelijke sfeer omsloeg rond 3.00 uur met verschillende opstootjes en vechtpartijen tot gevolg. Een agent raakte hierbij gewond., Door onze nieuwsredactie ,2023-12-17T10:49:48+01:00, Binnenland ,"In de nacht van zaterdag op zondag zijn zes arrestaties verricht in het uitgaanscentrum van Tilburg. De politie meldt dat de gemoedelijke sfeer omsloeg rond 3.00 uur met verschillende opstootjes en vechtpartijen tot gevolg. Een agent raakte hierbij gewond. ""De agent kreeg enkele klappen in het gezicht en eindigde de dienst met flinke hoofdpijn"", schrijft de politie Tilburg op Twitter. De politieman heeft aangifte gedaan. Hij fietste over de Korte Heuvel iets na 3.00 uur en zag een ruzie tussen twee mannen. De ene sloeg de ander met gebalde vuist. Samen met een collega probeerde de agent de vechtende mannen uit elkaar te halen. De agent werd daarbij meerdere keren tegen het hoofd geslagen. Naast flinke hoofdpijn liep de politieman een verwonding op aan zijn voorhoofd en kampt hij met een pijnlijk rechteroog. De agressieve 21-jarige Tilburger werd opgepakt. In het centrum werd een 35-jarige Tilburger opgepakt wegens openbare dronkenschap. Ook werden nog eens vier Tilburgers, in de leeftijd van 21 tot en met 29 jaar, opgepakt voor het verstoren van de openbare orde. ","Binnenland, Tilburg"
409,Gerard Joling doneert onderbroek bij aftrap Serious Request 2023 in Nijmegen ,"Serious Request 2023 wordt zondag afgetrapt op de Grote Markt in Nijmegen. De goededoelenactie van NPO3FM, waarbij dj's tot Kerstavond niet mogen eten, staat deze keer in het teken van Stichting ALS Nederland.", Door onze nieuwsredactie ,2023-12-17T09:48:33+01:00, Media ,"Serious Request 2023 wordt zondag afgetrapt op de Grote Markt in Nijmegen. De goededoelenactie van NPO3FM, waarbij dj's tot Kerstavond niet mogen eten, staat deze keer in het teken van Stichting ALS Nederland. Op de Grote Markt in Nijmegen worden zondagavond NPO 3FM-dj's Barend van Deelen, Sophie Hijlkema en Wijnand Speelman opgesloten in het Glazen Huis. Zij hopen zoveel mogelijk geld op te halen voor de strijd tegen de ziekte ALS. De radiomakers mogen tot en met Kerstavond niet eten en moeten bij binnenkomst in het huis ook hun telefoon inleveren. De actie is de hele week te volgen bij 3FM en via NPO Start. Gerard Joling draagt zijn steentje bij door een van zijn onderbroeken in te zetten als prijs bij donatie. Iedere luisteraar die 10 euro doneert via de veilingsite van 3FM maakt kans op de blauwe onderbroek inclusief handtekening van Joling op de rechterpijp. Diggy Dex is bij de kick-off aanwezig en in de avond treden ook Sunnery James en Ryan Marciano op. Gedurende de actieweek komen ook andere artiesten langs, onder wie Tom Odell, Chef'Special, Kraantje Pappie en S10. Ook René Froger, De Staat, MEAU en Kris Kross Amsterdam brengen een bezoek aan de opgesloten dj's of geven een optreden op het grote podium naast het Glazen Huis. Normaal gesproken trekt de actie veel bekijks. Bezoekers kunnen de eerste dag van de actie rekenen op een droge dag met af en toe zon, voorspelde Weeronline. Vanaf maandag gaat het vaker regenen en blijft het de hele week bewolkt. ","Media, 3fm, Serious Request, Npo 3fm, Nijmegen, Nederland, Gerard Joling"
410,Oud-assistente van Marilyn Manson mag haar aanklacht toch doorzetten ,"De voormalige assistent van Marilyn Manson mag haar aanklacht tegen de artiest doorzetten. De zaak werd in mei 2022 geseponeerd, maar in hoger beroep is besloten dat de vrouw de 54-jarige zanger toch mag aanklagen voor onder meer aanranding.", Door onze entertainmentredactie ,2023-12-14T13:46:20+01:00, Muziek ,"De voormalige assistent van Marilyn Manson mag haar aanklacht tegen de artiest doorzetten. De zaak werd in mei 2022 geseponeerd, maar in hoger beroep is besloten dat de vrouw de 54-jarige zanger toch mag aanklagen voor onder meer aanranding. Ashley Walters diende in 2021 een aanklacht in tegen de Amerikaanse zanger. Het vermeende seksuele wangedrag zou hebben plaatsgevonden in de periode dat zij voor Manson werkte, in 2010 en 2011. Naast aanranding beschuldigt Walters de zanger ook van mishandeling. Naar eigen zeggen diende Walters haar aanklacht pas tien jaar later in, omdat zij haar traumatische herinneringen had onderdrukt. De aanklacht werd vorig jaar verworpen omdat het vermeende wangedrag van de zanger was verjaard. Maar een hogere rechter was het daar niet mee eens en maakte de eerdere beslissing ongedaan. Meerdere vrouwen hebben Manson in de afgelopen jaren beschuldigd van seksueel wangedrag. Naast Walters ging het om onder anderen zijn voormalige vriendin Evan Rachel Wood. De zanger heeft alle beschuldigingen altijd ontkend. Wel trof hij meerdere keren een schikking met vrouwen die hem beschuldigden. ","Muziek, Marilyn Manson, Grensoverschrijdend Gedrag, Media En Cultuur"
411,Transferblog , , Door onze sportredactie ,2023-12-19T10:09:57+01:00, Kamp-Boadu boos op Monaco: club weigert verhuur aan Twente ,  ,"Kamp-boadu, Monaco, Twente, Voetbal, Transfernieuws, Transferblog"
412,Zoon Cher wil niet dat zijn moeder zijn bewindvoerder wordt ,"Elijah Blue Allman is het niet eens met zijn moeder Cher, die de rechter onlangs vroeg of zij de bewindvoerder van haar zoon kan worden. De 47-jarige Allman stelt dat hij geen drugsgerelateerde problemen heeft.", Door onze entertainmentredactie ,2024-01-24T08:24:40+01:00, Achterklap ,"Elijah Blue Allman is het niet eens met zijn moeder Cher, die de rechter onlangs vroeg of zij de bewindvoerder van haar zoon kan worden. De 47-jarige Allman stelt dat hij geen drugsgerelateerde problemen heeft. In rechtbankdocumenten die in het bezit zijn van TMZ beweert Allman dat hij niet meer drinkt en zijn rekeningen betaalt. Ook zou hij in staat zijn het geld te beheren dat hij ontvangt uit een trust van zijn overleden vader, de muzikant Gregg Allman. De 77-jarige Cher beweerde eerder dat zij zich zorgen maakt over de ""ernstige mentale en drugsgerelateerde problemen"" van Allman. Volgens de zangeres is haar zoon door die problemen niet in staat om voor zichzelf te zorgen. Ook de vrouw van Allman, Marieangela King, heeft een verklaring afgelegd. Zij herhaalde daarin de eerdere bewering dat Cher mensen ingehuurd zou hebben om haar zoon te ontvoeren. Vervolgens zou ze hem hebben laten opnemen in een Mexicaanse afkickkliniek. Allman zou twee maanden lang tegen zijn wil in behandeld zijn in de kliniek. Cher ontkent dat. Daarnaast stelt King dat Cher zelf niet geschikt is om als bewindvoerder op te treden. Zo zou ze mensen in dienst hebben die haar rondrijden, aankleden en voor haar koken. Ook zou ze aan King hebben verteld dat ze manisch depressief is. Op 6 maart besluit de rechter of Cher de bewindvoerder van Allman mag worden. ","Achterklap, Cher, Zoon"
413,StukTV-presentator Stefan Jurriens en zijn vriendin gaan trouwen ,StukTV-presentator Stefan Jurriens heeft zijn vriendin Fleurtje ten huwelijk gevraagd. De 31-jarige presentator deelt beelden van het aanzoek op Instagram., Door onze entertainmentredactie ,2024-01-28T12:48:16+01:00, Achterklap ,"StukTV-presentator Stefan Jurriens heeft zijn vriendin Fleurtje ten huwelijk gevraagd. De 31-jarige presentator deelt beelden van het aanzoek op Instagram. Op de video is te zien hoe Jurriens op één knie gaat en vanonder het bed een ring tevoorschijn haalt. ""Yes"", schrijft de presentator bij de beelden. Jurriens is inmiddels negen jaar samen met zijn vriendin. Jurriens is vooral bekend als presentator van het YouTube-kanaal StukTV. Samen met Giel de Winter en Thomas van der Vlugt maakt hij nu bijna veertien jaar video's voor dit kanaal. In het YouTube-programma voeren ze opdrachten uit die door het publiek zijn aangedragen. ","Achterklap, Stuktv, Stefan Jurriens, Fleurtje Ten Huwelijk"
414,"Concurrenten van Red Bull willen in de aanval, maar kunnen ze het ook? ","De Formule 1-wereld komt langzaam uit de winterslaap. Het Red Bull van Max Verstappen verslaan, dat wil de concurrentie. Maar nog zonder dat er een auto werd onthuld, is al duidelijk hoe lastig die uitdaging wordt.", Door Joost Nederpelt ,2024-01-20T07:23:15+01:00, NU+ Formule 1 ,"De Formule 1-wereld komt langzaam uit de winterslaap. Het Red Bull van Max Verstappen verslaan, dat wil de concurrentie. Maar nog zonder dat er een auto werd onthuld, is al duidelijk hoe lastig die uitdaging wordt. Steeds nadrukkelijker blijkt hoe complex de huidige generatie Formule 1-auto's is. Geen wonder dat ook topteams nog steeds worstelen met het huidige technische reglement. In het tweede jaar van de nieuwe regels bleek zowel Ferrari als Mercedes nog zoekende, terwijl Red Bull juist een grote stap vooruit zette. Het team van Verstappen heeft direct in 2022 de puzzel al goed gelegd en kon vorige winter nog veel overtollig gewicht van de auto afschaven. Dat is de beste manier om een auto sneller te maken. Er is namelijk geen keerzijde. De RB19 was door een combinatie van factoren bijna onverslaanbaar. Gewicht was een van die factoren. Een auto moet minimaal 798 kilo wegen. Dat is veel zwaarder dan in het verleden, maar de complexe turbo hybride-motoren waarmee de koningsklasse rijdt zijn ook zwaar. Veel auto's zaten er vorig jaar nog boven. Niet geheel toevallig is zwart tegenwoordig een populaire kleur onder Formule 1-teams. Dat is de kleur van koolstofvezel, waardoor er geen andere lak overeen hoeft. Dat scheelt weer in gewicht. McLaren presenteerde deze week alvast de kleurstelling voor 2024. Dat team zegt dan wel 'papaya-oranje' te zijn, maar wie goed kijkt ziet weer vooral zwart koolstofvezel. Optimisme overheerst bij McLaren, dat de technische staf flink heeft uitgebreid met David Sanchez van Ferrari en, belangrijker, Rob Marshal van Red Bull. Nam die enkele geheimen van de kampioensauto mee? Wie weet. McLaren is wel heel duidelijk over de koers, die vorig jaar werd ingezet met versterkingen op de aerodynamische afdeling. Met resultaat: eind vorig jaar was het vaak de tweede auto. Alleen niet overal. Ferrari was het gehele seizoen druk met het herstellen van een mislukte auto. Daar slaagde het Italiaanse team aardig in, waarbij steeds werd benadrukt hoeveel het had geleerd. Dat moet nu zichtbaar worden in de nieuwe auto. Volgens Italiaanse media zou Ferrari eindelijk op het minimumgewicht zitten. Ook doken er verhalen op dat Ferrari voor de nieuwe auto veel 'downforce' heeft gevonden. Daarbij moet altijd de vraag worden gesteld: ten koste van wat? Het is mooi als de auto in de bochten extra op de weg wordt gedrukt, maar dat betekent doorgaans ook extra luchtweerstand op de rechte stukken. Niet dat ze dat bij Ferrari niet weten. Meestal moet er een korreltje Italiaans zeezout bij dit soort verhalen. Mercedes verlengde het contract van James Allison. De technisch directeur werd door Toto Wolff ""de indrukwekkendste technische leider in de sport"" genoemd. Na twee magere jaren onder de regie van de inmiddels vertrokken Mike Elliott is de hoop gevestigd op Allison. Zelf is de Brit bescheiden, maar vanuit het team komen geluiden dat de nieuwe auto bepaalde door de coureurs verafschuwde eigenschappen eindelijk kwijt is, zoals de instabiele achterkant. Door schade en schande weet Mercedes inmiddels ook dat je niets hebt aan grote hoeveelheden downforce bij een extreem lage rijhoogte, als je met die rijhoogte bijna nergens kunt rijden. En Ferrari moet nu toch doorhebben dat snelle kwalificatierondjes weinig opleveren als de banden dat tempo in de race niet volhouden. McLaren moet na een fraaie wederopstanding nog ontdekken hoe ze de auto consistenter én gemakkelijker bestuurbaar maken. En Aston Martin weet nu dat een goed begin slechts het halve werk is. Je moet een auto wel kunnen blijven ontwikkelen gedurende het seizoen. Red Bull-teambaas Christian Horner zal glimlachend aanhoren wat de concurrenten over zijn formatie zeggen. Zo vreest McLaren-baas Zak Brown dat Red Bull ""in de virtuele wereld gewoon verder is gegaan met ontwikkelen en straks weer een grote voorsprong heeft"". Allison stelde namens Mercedes, dat ""men zelfs bij Red Bull niet rustig zal slapen, omdat je nooit weet wat de concurrentie brengt"". Maar ook Allison weet als direct betrokkene bij de succesperiodes van Ferrari én Mercedes dat een dominante formatie niet zomaar een voorsprong inlevert als er niets drastisch met de regels gebeurt. Die blijven in 2024 ongewijzigd. Red Bull is onder alle omstandigheden en met verschillende rijhoogtes sterk, andere teams moeten dat nog uitvogelen. Het team van Max Verstappen denkt alweer vooruit. Zo was de RB19 niet geweldig over hobbels en kerbstones en dat wil het technische team van Adrian Newey en Pierre Waché zeker verbeteren. Het zijn vervolgstappen vanuit een positie die de concurrentie nog moet bereiken. Zo blijft Red Bull de anderen voor. Het verleden leert hoelang zoiets kan doorwerken. Zo werd Sebastian Vettel van 2010 tot en met 2013 wereldkampioen met Red Bull, in één periode van technische regels. Daarna kwam de regelset van 2014 tot en met 2016, die totaal werd gedomineerd door Mercedes en hun sterke hybride motor. Daar profiteerden ze ook nog van tijdens het volgende regelpakket, van 2017 tot en met 2021. Natuurlijk, Ferrari won races in die periode, Red Bull won races, maar Mercedes pakte tot en met 2020 alle titels. Tót de FIA voor 2021 een ingreep aan de vloer doorvoerde die (waarschijnlijk bewust) slecht uitpakte voor het team van Lewis Hamilton. Daarover hoefden ze niet te zeuren, het reglement was voor iedereen gelijk. Het bewijst vooral dat er echt iets moet veranderen om dominantie te stoppen. Bij topteams in de Formule 1 werken mensen met veel expertise, die weten hoe ze hun voordeel moeten vasthouden. De kans dat Red Bull dat komend seizoen opeens niet kan, is op basis van het verleden in elk geval gering. De consensus is dat het veld dichter bij elkaar komt. ""Dat zie je altijd als de regels langer hetzelfde blijven"", zei Christian Horner, teambaas van Red Bull, meermaals. En inderdaad, inmiddels weten de topteams wel waar ze heen moeten met de auto. Dat Red Bull het gehele veld nog eens een jaar lang oprolt, is daarom minder realistisch. Er komt meer tegenstand. Al heeft Verstappen vaak genoeg aangetoond dat hij daar ook zonder een dominante auto mee kan afrekenen. ","Formule 1, Mercedes, Red Bull Racing, Christian Horner, Max Verstappen"
415,Heremietkreeften gebruiken ons plastic afval als kunstmatige schelp ,Heremietkreeften gebruiken normaal gesproken schelpen als pantser voor hun lichaam. Maar door al het plastic afval in zee worden ze steeds creatiever: twee derde van de dieren gebruikt dat nu als een kunstmatige schelp., Door onze nieuwsredactie ,2024-01-26T09:58:29+01:00, Dieren ,"Heremietkreeften gebruiken normaal gesproken schelpen als pantser voor hun lichaam. Maar door al het plastic afval in zee worden ze steeds creatiever: twee derde van de dieren gebruikt dat nu als een kunstmatige schelp. Die conclusie trekken wetenschappers in het tijdschrift Science of the Total Environment. Hun aandacht werd getrokken door foto's van natuurliefhebbers die online verschenen. ""We zagen iets buitengewoons"", zegt onderzoeker Marta Szulkin van de universiteit van Warschau tegen BBC News. ""Ze hadden opeens een plastic dop of een stuk lamp op hun rug."" Samen met haar collega's vond ze bijna vierhonderd foto's van heremietkreeften die een kunstmatige schelp op hun rug dragen, voornamelijk dopjes van plastic flessen. Hoewel de onderzoekers de beelden ""bedroevend"" vonden, is het niet duidelijk of het dragen van dit plastic afval de dieren schaadt. Misschien helpt het de kreeften juist, zeggen de onderzoekers. ""Ik denk dat we echt moeten begrijpen dat we in een ander tijdperk leven en dat dieren gebruikmaken van wat voor ze beschikbaar is"", zegt Szulkin. Daarom willen de onderzoekers ook kijken wat dit doet voor de evolutie van de kreeften. Zo zou plastic een standaard alternatief kunnen worden als er te weinig schelpen zijn om uit te kiezen. Volgens Szulkin zijn lichtere, plastic 'schelpen' makkelijker te dragen en zouden ze zwakkere kreeften kunnen helpen om te overleven. ","Dieren, Wetenschap"
416,The Handmaid's Tale-actrice Elisabeth Moss in verwachting van eerste kindje ,Elisabeth Moss is in verwachting van haar eerste kindje. Dat bevestigde de The Handmaid's Tale-hoofdrolspeelster dinsdag in de talkshow Jimmy Kimmel Live!., Door onze entertainmentredactie ,2024-01-31T14:33:58+01:00, Achterklap ,"Elisabeth Moss is in verwachting van haar eerste kindje. Dat bevestigde de The Handmaid's Tale-hoofdrolspeelster dinsdag in de talkshow Jimmy Kimmel Live!. ""Ben je zwanger of ben je een hele toegewijde actrice?"", vroeg talkshowpresentator Jimmy Kimmel de actrice, verwijzend naar haar buik. ""Een beetje van beide"", reageerde de 41-jarige Moss. ""Het gaat heel goed."" Moss is vooral bekend van haar rol als June Osborne in The Handmaid's Tale. De serie gaat over een fictieve religieuze samenleving waarin vrouwen geen rechten meer hebben. De weinige vruchtbare vrouwen worden dienstmaagd en worden alleen nog gebruikt om kinderen te baren voor hooggeplaatste mensen. De actrice won een Emmy Award en een Golden Globe voor haar rol in de serie. Verder speelde Moss ook in de populaire serie Mad Men en de film The Invisible Man. De Brits-Amerikaanse actrice was tot 2011 getrouwd met komiek Fred Armisen. Ze houdt haar privéleven grotendeels geheim. Het is niet bekend met wie ze haar baby verwacht. ","Achterklap, Elisabeth, Jimmy Kimmel Live"
417,"Oud-wereldkampioen Anderson door op WK, Van Gerwen weet tegenstander ","Gary Anderson heeft zaterdag op overtuigende wijze de derde ronde bereikt van het WK darts in Londen. De tweevoudig wereldkampioen stuit nu mogelijk op Dirk van Duijvenbode, terwijl Michael van Gerwen weet wie zijn tegenstander is in de tweede ronde.", Door onze sportredactie ,2023-12-17T00:53:49+01:00, Sport Overig ,"Gary Anderson heeft zaterdag op overtuigende wijze de derde ronde bereikt van het WK darts in Londen. De tweevoudig wereldkampioen stuit nu mogelijk op Dirk van Duijvenbode, terwijl Michael van Gerwen weet wie zijn tegenstander is in de tweede ronde. De 52-jarige Anderson, die in 2015 en 2016 de wereldtitel veroverde, maakte indruk tegen Simon Whitlock. De Schot won met 3-0. Hij maakte het tegen de Australiër af met een 116-finish. Anderson is de nummer 21 van de wereldranglijst en lijkt zijn beste jaren achter zich te hebben liggen, maar de laatste maanden maakt hij een uitstekende indruk. Dat kan niet gezegd worden van Dirk van Duijvenbode, die kampt met een schouderblessure. Van Duijvenbode moet in de tweede ronde afrekenen met Boris Krcmar of Keegan Brown en als dat lukt wacht hem in de derde ronde een kraker tegen Anderson. Van Gerwen stuit in de tweede ronde op de Ier Keane Barry, zo weet hij nu. De 21-jarige Barry rekende zaterdagavond in de eerste ronde af met Reynaldo Rivera uit de Filipijnen (3-1). Ook Danny Noppert weet wie zijn tegenstander wordt in de tweede ronde. De Fries treft de Scott Williams, die de Japanner Haruki Muramatsu versloeg met 3-1. Evenals Van Gerwen zal Noppert als favoriet beginnen aan de partij. Noppert is de mondiale nummer zeven en de Engelsman staat 52e. ","Sport Overig, Wk Darts, Darts, Londen, Dirk Van Duijvenbode, Michael Van Gerwen, Gary Anderson"
418,Ook vrijdag gestrande zeehondenpups ontdekt op Texel: 'Moet iets gebeurd zijn' ,"Zeehondenopvang Ecomare kreeg deze week zo'n vijftien meldingen binnen van gestrande zeehondenpups op Texel. De laatste meldingen kwamen vrijdag binnen. ""Zoveel tegelijk, dan weet je dat er iets gebeurd is"", zegt dierverzorger Jarco Havermans tegen NU.nl.", Door onze nieuwsredactie ,2023-12-15T21:41:20+01:00, Dieren ,"Zeehondenopvang Ecomare kreeg deze week zo'n vijftien meldingen binnen van gestrande zeehondenpups op Texel. De laatste meldingen kwamen vrijdag binnen. ""Zoveel tegelijk, dan weet je dat er iets gebeurd is"", zegt dierverzorger Jarco Havermans tegen NU.nl. Door sterke wind en hoogwater zijn een flink aantal grijze zeehondenpups dit weekend van hun zandplaten afgespoeld. Zij spoelden aan op de stranden van de Waddeneilanden. Ook in Zeeland werden pasgeboren zeehonden gespot. De meeste meldingen kwamen rond het weekend binnen. Maar op Texel ontdekte een vrouw vrijdag nog drie dieren. Een daarvan was nog niet bekend bij Ecomare. Havermans denkt dat de dieren er al langer zijn, maar nog niet waren gespot. In totaal zijn er nu vijftien meldingen binnengekomen op Texel. Op Terschelling en Ameland is het lastiger te zeggen. ""Je staat er niet de hele tijd bij te markeren"", zegt strandingscoördinator Myrthe Zwik van Pieterburen. Zij noteerde zondag wel zeventien zeehonden, maar dat gaat om alle dieren die die dag door zeehondenwachters zijn gecheckt. Het grote aantal gestrande zeehondenpups is opvallend, maar niet gek. Het is namelijk midden in het broedseizoen van de grijze zeehond en de jonge dieren kunnen nog niet goed zwemmen. Dat komt door hun dikke vacht. ""Probeer maar eens met een bontjas aan te zwemmen"", zegt Havermans. De opvangcentra wachten 24 uur voordat ze een eenzame pasgeboren zeehond opnemen. Het kan namelijk heel goed dat de moeder nog komt opdagen om zelf voor de pup te zorgen. Moederdieren kunnen de pups vinden doordat deze heel hard kunnen roepen. Zo woont Havermans 1 kilometer van de haven waar een pup met zijn moeder ligt. ""Ik hoor hem in mijn achtertuin."" De gestrande dieren worden door de opvangcentra uit elkaar gehouden door middel van een verfstip. Een groot deel van de dieren die nu nog alleen op het strand zijn, zijn bewust door hun moeder achtergelaten. ""De zoogtijd is maar drie weken"", legt Havermans uit. Die dieren zijn al aan het verharen en moeten binnenkort zelf leren jagen. Zij redden het dus wel. Daarnaast zijn er vijf pups op Texel die door hun moeder worden verzorgd. Het is volgens Havermans uniek dat een koppel nu in de haven woont. Ook op Terschelling liggen twee pups met hun moeders op een opvallende plek: in de buurt van het monument. In de opvang van Ecomare zitten nog twee pups. Een daarvan is eigenlijk oud genoeg om voor zichzelf te zorgen, maar was erg mager en verzwakt. De ander heeft nog een witte vacht en een wond op de schouder. Bij Pieterburen zitten ook nog pups in de opvang. Als de dieren aangesterkt zijn, worden ze vrijgelaten. De zoogperiode duurt in de opvang wat langer dan wanneer een zeehondenmoeder dat doet. In de moedermelk zit 40 procent vet. ""Wij geven ze zalmpap en dat duurt wat langer"", legt Zwik uit. ""De meeste kunnen na twee maanden weer de zee in."" ","Dieren, Texel, Terschelling, Jarco Havermans, Nu.nl, Ecomare, Zeehondenopvang"
419,Amalia dankbaar voor felicitaties: 'Hebben mijn verjaardag nog specialer gemaakt' ,Prinses Amalia is iedereen dankbaar die haar heeft gefeliciteerd met haar twintigste verjaardag afgelopen donderdag. Dat deelt ze zondag op het officiële Instagram-account van het Koninklijk Huis., Door onze nieuwsredactie ,2023-12-10T14:54:47+01:00, Koningshuis ,"Prinses Amalia is iedereen dankbaar die haar heeft gefeliciteerd met haar twintigste verjaardag afgelopen donderdag. Dat deelt ze zondag op het officiële Instagram-account van het Koninklijk Huis. ""Heel veel dank voor alle felicitaties die ik ter gelegenheid van mijn twintigste verjaardag heb ontvangen. Alle hartverwarmende berichten hebben mijn dag nog specialer gemaakt"", schrijft Amalia bij een privéfoto. Donderdag was de oudste dochter van koning Willem-Alexander en koningin Máxima jarig. Ter gelegenheid daarvan gaf de Rijksvoorlichtingsdienst (RVD) al een nieuwe foto van haar vrij. Die was in december 2022 gemaakt op Paleis Noordeinde. Amalia is sinds haar achttiende verjaardag officieel troonopvolger van haar vader. Mocht koning Willem-Alexander iets overkomen, of besluit hij af te treden, dan gaat de troon naar Amalia. Het duurt nog even voordat de zussen van Amalia ook twintig worden. Prinses Alexia viert op 26 juni haar negentiende verjaardag en prinses Ariane wordt op 10 april zeventien jaar. ","Koningshuis, Prinses Amalia, Media En Cultuur"
420,Friends-soundtrack debuteert in Top 2000 na overlijden Matthew Perry ,"I'll Be There for You van The Rembrandts, het themalied van de tv-serie Friends, is nieuw in de Top 2000 binnengekomen. Het nummer staat voor het eerst in de Top 2000 na het overlijden van acteur Matthew Perry.", Door Michiel Vos ,2023-12-15T13:25:43+01:00, Muziek ,"I'll Be There for You van The Rembrandts, het themalied van de tv-serie Friends, is nieuw in de Top 2000 binnengekomen. Het nummer staat voor het eerst in de Top 2000 na het overlijden van acteur Matthew Perry. I'll Be There for You staat op de 1.224e plek. Het lied uit 1995 was aan het begin van elke aflevering van de sitcom te horen. Perry, die de rol van Chandler speelde in de serie, overleed eerder dit jaar op 54-jarige leeftijd. Van Tina Turner, die in mei op 83-jarige leeftijd overleed, stijgen al haar genoteerde nummers ten opzichte van vorig jaar. Ze staat negen keer in de lijst, met Proud Mary op 142 als hoogste notering. Sinéad O'Connor, die in juli op 56-jarige leeftijd overleed, stijgt met haar bekendste nummers Nothing Compares 2 U (98) en Troy (102). Ook de band The Pogues stijgt na het overlijden van frontman Shane MacGowan in november. De nummers Dirty Old Town (899) en Fiesta (1963) staan voor het eerst in de lijst. Fairytale of New York met Kirsty MacColl stijgt bijna duizend plekken, van 1.250 naar 252. De Top 2000, die wordt aangevoerd door Bohemian Rhapsody van Queen, begint zoals gebruikelijk op Eerste Kerstdag om 0.00 uur. De lijst wordt dit jaar gepresenteerd door onder anderen Paul Rabbering, Annemieke Schollaardt, Ruud de Wild en Morad El Ouakili. ","Muziek, Friends, Top 2000, Matthew Perry"
421,Wat kun je doen aan het geluid van warmtepompen? ,De verkoop van warmtepompen neemt een hoge vlucht. Maar hoe zit het met het geluid dat die dingen produceren en kan je daar iets aan doen?, Door Terence Garnier ,2023-11-15T05:13:07+01:00, Slimmer leven ,"De verkoop van warmtepompen neemt een hoge vlucht. Maar hoe zit het met het geluid dat die dingen produceren en kan je daar iets aan doen? De verkoop van warmtepompen groeit sneller dan die van cv-ketels, bleek vorige week uit cijfers van de Nederlandse Verwarmingsindustrie (NVI). In 2022 plaatsten installateurs bijna 100.000 warmtepompen in Nederland. Dat is bijna 40 procent meer dan het jaar ervoor. Met een warmtepomp kun je je aardgasverbruik met 60 procent verminderen. Maar een veelgehoord nadeel van zo'n pomp, en dan vooral de buitenunit, is het geluid dat hij produceert. ""De ventilator en de compressor van de buitenunit maken geluid als hij draait"", zegt Dick Reijman van branchevereniging Techniek Nederland over het licht brommende, zoemende geluid dat warmtepompen maken. ""Het is vergelijkbaar met het geluid van een koelkast of tafelventilator."" Sinds 2021 worden er andere eisen gesteld aan het geluid van warmtepompen met een buitenunit. Op de erfgrens mag een pomp 's nachts nog maximaal 40 decibel en overdag niet meer dan 45 decibel produceren. Dat zit ongeveer tussen de geluidsniveaus van een huiskamer en een voorbijrijdende auto in. Als het buiten heel koud is, moet de warmtepomp hard werken om ervoor te zorgen dat die ventilator en de compressor niet bevriezen. Bij zulke temperaturen maakt een warmtepomp meer geluid. Kun je iets tegen het geluid doen? Reijman: ""Een vakbekwame warmtepompinstallateur plaatst, berekent en monteert de warmtepomp zodanig, dat die zo weinig mogelijk geluidsoverlast oplevert"", zegt Reijman. Je kunt er ook voor kiezen de buitenunit te omkasten om het geluid te dempen. Volgens de Consumentenbond kost dat je zo'n 1.000 euro extra. Maar je buren zullen je dankbaar zijn. Hou er wel rekening mee dat een buitenunit met kast een stuk groter is dan een unit zonder. Volgens Reijman kun je het geluid ook dempen door rubberen pootjes onder de buitenunit te plaatsen. Dat voorkomt ook zogeheten resonantie: een trillend geluid. Dat is vooral belangrijk als je je warmtepomp aan een gevel of op een balkon laat monteren. De Consumentenbond raadt verder aan een pomp met het juiste vermogen te kiezen, zodat hij niet zo hard hoeft te draaien. Het geluidsvermogen van een warmtepomp staat vaak ook op het energielabel. Sommige warmtepompen hebben een nachtinstelling: die kun je zo instellen dat ze 's nachts niet op vol vermogen draaien en dus minder geluid maken. Je kunt ook kiezen voor een warmtepomp met een buffervat. Daarmee kan je water opwarmen tot 60 graden, zodat het veilig te gebruiken is. Buffer je water, dan kan je warmtepomp langer op lage toeren draaien in plaats van uit staan of op vol vermogen draaien. Dat is niet alleen stiller, maar ook beter voor je apparaat. Let ook op waar de lucht heen wordt geblazen. Als je pomp langs een muur staat, dan maakt hij door de weerkaatsing van het geluid meer herrie. ""Zorg voor zoveel mogelijk vrije ruimte of beplanting, maar geen muren of schuttingen rond de uitblaasopening. Een tuin met planten en gras weerkaatst veel minder geluid dan een betegelde tuin"", tipt de Consumentenbond. Warmtepompen zullen steeds stiller worden, verwacht Reijman. ""De huidige generatie hybride warmtepompen is bijna geluidloos. En innovatie van de buitenunits zorgt ervoor dat de apparaten de komende jaren alleen maar stiller worden."" Dit stuk verscheen oorspronkelijk op 3 februari op NU.nl ",Slimmer Leven
422,"Israëlische vader redt dochter uit bloedbad, ondanks zes jaar geen contact ",Na zijn echtscheiding had hij zijn dochter zes jaar niet gesproken. Toch slaagde de Israëlische politieagent Shimon Portal erin zijn inmiddels 22-jarige dochter te redden uit het bloedbad dat Hamas aanrichtte in de joodse kibboets Kfar Azar., Door onze nieuwsredactie ,2023-10-14T22:57:10+02:00, Oorlog Israël en Hamas ,"Na zijn echtscheiding had hij zijn dochter zes jaar niet gesproken. Toch slaagde de Israëlische politieagent Shimon Portal erin zijn inmiddels 22-jarige dochter te redden uit het bloedbad dat Hamas aanrichtte in de joodse kibboets Kfar Azar. Gewapende Hamas-strijders stormden vorige week zaterdag het appartementencomplex van Neta Portal binnen en vuurden zes - rake - kogels op haar af. Ook andere bewoners werden geraakt. Hoewel ze haar vader al zes jaar niet had gesproken, wist ze op het moment dat de militanten binnenkwamen al dat ze hem nodig had om te overleven, vertelt ze vanuit het ziekenhuis aan de BBC. Toen stuurde ze hem voor het eerst een berichtje: ""Ze zijn dichtbij"". Nadat de aanslagplegers volop in het rond schoten in de safe room van het wooncomplex, gooit een van hen een granaat naar binnen. Neta en haar vriend Santiago springen het raam uit, maar worden buiten onder vuur genomen door een andere gewapende man. Twee straten verderop kunnen ze schuilen onder een stapel puin. Ze appt haar vader: ""Pap, ze hebben me beschoten. Help."" Shimon Portal is op dat moment in aan het werk in de nabijgelegen stad Sderot. ""Mijn hart stopte met kloppen"", vertelt hij over het moment dat hij dat berichtje ontving. ""Mijn brein maakte overuren, ik werd gek."" Hij weet niet waar zijn dochter is, kent ook haar huidige adres niet, tot ze hem haar locatie stuurt. Hij rijdt erheen, moet bij aankomst eerst een spervuur aan kogels ontwijken en maakt rechtsomkeert, pikt onderweg nog drie vluchtende meisjes op en vindt uiteindelijk zijn dochter en haar vriend. Hij legt de zwaargewonde Neta en Santiago achterin zijn auto en brengt ze naar het dichtstbijzijnde ziekenhuis, een handeling die levensreddend zal blijken. ""Mijn prachtige dochter"", vertelt hij tegen de BBC-verslaggever in het ziekenhuis. ""Ik heb haar terug. Ze is een kind van de vrede."" ","Israël En Hamas, Israëlisch-palestijns Conflict, Palestijnse Gebieden, Shimon, Kfar Azar, Kind & Gezin, Goed Nieuws, Buitenland"
423,Op kamers gaan wordt nog moeilijker voor Nederlandse studenten ,Het aantal Nederlandse uitwonende studenten is gedaald van 53 procent in 2015 naar 44 procent dit jaar. Dat is een gevolg van het groeiende tekort aan studentenwoningen en de invoering van het leenstelsel. En de situatie wordt mogelijk nog zorgwekkender., Door Hanna Ozinga ,2023-09-07T00:00:33+02:00, Economie ,"Het aantal Nederlandse uitwonende studenten is gedaald van 53 procent in 2015 naar 44 procent dit jaar. Dat is een gevolg van het groeiende tekort aan studentenwoningen en de invoering van het leenstelsel. En de situatie wordt mogelijk nog zorgwekkender. Sinds de invoering van het leenstelsel is het voor Nederlandse studenten moeilijker geworden om op kamers te gaan. Dat blijkt uit de woensdag verschenen Landelijke monitor studentenhuisvesting van brancheorganisatie Kences. 48 procent van de studenten zegt dat de betaalbaarheid van kamers de voornaamste reden is om thuis te blijven wonen. Daarnaast is het moeilijk om een kamer te vinden. Dit komt deels doordat het aandeel internationale studenten is toegenomen van 9 procent in 2015 naar 16 procent nu. ""Al voelt ook deze groep natuurlijk druk bij het vinden van een kamer"", vertelt Kences-directeur Jolan de Bie. ""Internationale studenten zouden als oplossing wel vaker samen op een kamer kunnen slapen."" Vooral in de steden Amsterdam, Delft, Den Bosch, Eindhoven, Leiden, Nijmegen, Rotterdam, Utrecht en Zwolle is sprake van een zeer krappe woningmarkt voor studenten, blijkt uit de monitor. Een oorzaak daarvan is dat in het collegejaar 2022/2023 minder mensen zijn gaan studeren. Dat heeft deels te maken met de herinvoering van de basisbeurs in het collegejaar 2023/2024. Hierdoor hebben sommige studenten de keuze gemaakt om een jaar te wachten met studeren. Een tweede oorzaak is de krapte op de arbeidsmarkt. Hierdoor kunnen jongeren makkelijker zonder diploma aan het werk. Uit het onderzoek blijkt wel dat het tekort aan studentenwoningen in het afgelopen jaar is gedaald, na jaren van groei. In de grootste steden waren dit jaar ruim 23.000 studentenkamers te weinig. Vorig jaar waren dat er 27.000. Naar verwachting zal het tekort aan kamers de komende jaren groter worden. Door de herinvoering van de basisbeurs krijgen studenten meer financiële vrijheid. Uitwonende studenten die recht hebben op de prestatiebeurs ontvangen dit jaar 439 euro per maand. Daarom is de verwachting dat het kamertekort in 2030 zal zijn verdubbeld, meldt Kences. Dat steeds minder studenten op kamers kunnen gaan, vindt Kences zorgwekkend. ""We weten dat het op kamers wonen bijdraagt aan het welzijn en de sociaal-emotionele ontwikkeling van studenten en jongeren"", zegt De Bie. ""Juist in de jongvolwassen jaren worden deze vaardigheden ontwikkeld. Als dit niet gebeurt, is het een blijvend gemis."" ","Economie, Wonen, Leenstelsel, Basisbeurs, Kamers"
424,Actrice Tiffany Haddish aangeklaagd voor rijden onder invloed ,Tiffany Haddish is aangeklaagd omdat ze in november achter het stuur was gekropen met te veel alcohol in haar bloed. De 44-jarige actrice en comédienne werd vorig jaar ook al aangehouden voor rijden onder invloed., Door onze entertainmentredactie ,2023-12-14T10:16:03+01:00, Achterklap ,"Tiffany Haddish is aangeklaagd omdat ze in november achter het stuur was gekropen met te veel alcohol in haar bloed. De 44-jarige actrice en comédienne werd vorig jaar ook al aangehouden voor rijden onder invloed. De Amerikaanse Haddish werd vorige maand aangehouden in Beverly Hills, schrijft TMZ. Ze was in de auto gestapt na een avondje stappen. Haar voertuig blokkeerde de weg en de Girls Trip-actrice werd slapend achter het stuur aangetroffen. Na een paar uur op het politiebureau werd ze weer vrijgelaten. Het is niet de eerste keer dat actrice is gearresteerd voor rijden onder invloed. Vorig jaar werd ze aangehouden in de stad Atlanta. De comédienne hangt een celstraf van drie tot vier dagen boven het hoofd. Haddish heeft inmiddels gezegd dat ze hulp wil zoeken om haar grenzen beter te leren kennen. ","Achterklap, Tiffany Haddish"
425,Wat zijn jouw tips tegen stress op de werkvloer? ,"NU.nl kiest elke dag een actueel onderwerp waarover jij uitgebreid met medelezers van gedachten kunt wisselen. Vandaag gaat het over werkstress. Het aantal jonge werkenden met burn-outklachten neemt toe. Oorzaken hiervan zijn onder andere druk van buitenaf, stress op het werk en zorgen over de toekomst. Hoe ga jij om met stress op het werk? Deel je tips met andere lezers!", Door onze interactieredactie ,2023-09-05T07:14:44+02:00, Stelling en Praat Mee ,"NU.nl kiest elke dag een actueel onderwerp waarover jij uitgebreid met medelezers van gedachten kunt wisselen. Vandaag gaat het over werkstress. Het aantal jonge werkenden met burn-outklachten neemt toe. Oorzaken hiervan zijn onder andere druk van buitenaf, stress op het werk en zorgen over de toekomst. Hoe ga jij om met stress op het werk? Deel je tips met andere lezers! De normale huisregels zijn van toepassing. Kun je de reacties niet vinden? Klik boven of onder dit bericht op de knop waar 'reacties' staat om naar de reacties te gaan. Daar kun je jouw reactie of opmerking achterlaten. Of klik hier om direct naar de reacties te gaan. ","Stelling En Praat Mee, Werk, Nujij, Mentale Gezondheid, Tips"
426,Leclerc ligt met nieuwe verbintenis langer vast bij Ferrari ,Charles Leclerc heeft donderdag een nieuwe verbintenis getekend waarmee hij langer vastligt bij Ferrari. De Monegask rijdt al sinds 2019 voor het Italiaanse topteam. Een contractduur is niet bekendgemaakt., Door Joost Nederpelt ,2024-01-25T14:37:06+01:00, Formule 1 ,"Charles Leclerc heeft donderdag een nieuwe verbintenis getekend waarmee hij langer vastligt bij Ferrari. De Monegask rijdt al sinds 2019 voor het Italiaanse topteam. Een contractduur is niet bekendgemaakt. De Scuderia heeft het salaris van de 26-jarige Leclerc niet openbaar gemaakt. Maar volgens La Gazzetta dello Sport zou hij rond de 25 miljoen euro per jaar gaan verdienen. Dat bedrag zou in zijn laatste contractjaar oplopen tot 50 miljoen euro. Volgens Italiaanse media is er een prestatieclausule opgenomen in zijn contract. Daarmee kan hij bij uitblijven van prestaties van Ferrari na drie seizoenen onder de verbintenis uit. Het contract zou tot en met 2029 lopen, een jaar langer dus dan het huidige contract van Max Verstappen bij Red Bull Racing. Leclercs vorige contract liep tot en met eind 2024. Sinds zijn debuut voor de Scuderia in 2019 heeft hij vijf keer gewonnen. Leclerc heeft al 23 keer op poleposition gestaan. ""Charles is al acht jaar onderdeel van onze familie. Het was vanzelfsprekend dat we onze verbintenis met hem zouden verlengen"", laat teambaas Fred Vasseur weten. ""We kennen hem als iemand die zichzelf tot het uiterste pusht en we waarderen zijn kwaliteiten als het aankomt op vechten en inhalen in een race. We zijn vastbesloten om Charles een winnende auto te geven, omdat we weten dat zijn kwaliteiten het verschil kunnen maken."" ""Ik ben blij dat ik de komende jaren een Ferrari-overall kan blijven dragen. Racen voor dit team was al een droom vanaf dat ik drie was"", zegt Leclerc. ""Dit team is mijn tweede familie en we hebben samen al veel bereikt. Toch denk ik dat het beste nog moet komen en ik kan niet wachten op de seizoensstart. Mijn droom blijft wereldkampioen worden met Ferrari."" Het contract van Carlos Sainz bij Ferrari loopt tot eind 2024. Ook de Spanjaard is in gesprek over een verlenging. ","Formule 1, Ferrari, Charles Leclerc, Monegask"
427,NUcheckt: Westen stuurt (nog altijd) geen militairen om te vechten in Oekraïne ,"NUcheckt controleert berichten op hun betrouwbaarheid. Dit keer kijken we naar een bewering van de Russische president Vladimir Poetin. Die zei woensdag dat westerse organisaties als de NAVO zich in het geheim militair mengen in de oorlog in Oekraïne. Russische staatsmedia herhalen de propaganda dat westerse landen troepen hebben gestuurd. Dat is niet waar, al zijn er wel westerlingen op eigen houtje naar Oekraïne afgereisd om tegen de Russen te vechten.", Door Robbert van der Linde ,2022-09-22T19:01:52+02:00, NUcheckt ,"NUcheckt controleert berichten op hun betrouwbaarheid. Dit keer kijken we naar een bewering van de Russische president Vladimir Poetin. Die zei woensdag dat westerse organisaties als de NAVO zich in het geheim militair mengen in de oorlog in Oekraïne. Russische staatsmedia herhalen de propaganda dat westerse landen troepen hebben gestuurd. Dat is niet waar, al zijn er wel westerlingen op eigen houtje naar Oekraïne afgereisd om tegen de Russen te vechten. Dat het Kremlin niet vies is van feiten verdraaien, was voor de oorlog in Oekraïne al duidelijk. Sinds de invasie is de propaganda en censuur in Rusland nog verder toegenomen. Dat concludeerde onder andere de Organisatie voor Veiligheid en Samenwerking in Europa (OVSE) al. In zijn recentste toespraak maakte Poetin bekend meer Russische troepen naar Oekraïne te sturen. Hij rechtvaardigde dat besluit met de bewering dat de ""agressieve westerse elites"" Rusland willen ""verzwakken, verdelen en uiteindelijk vernietigen"". Poetin beschuldigt het Westen, en dan met name de NAVO, ervan ""nieuwe bendes van buitenlandse huurmoordenaars, nationalisten en door hen zelf getrainde militairen"" naar Oekraïne te sturen. Volgens de Russische president staan de Oekraïense militairen ""in feite onder het bevel van westerse leiders"". De Russische staatstelevisie gaat nog een stap verder dan de president. Een presentator van de politieke talkshow Vremya Pokazhet (Russisch voor 'De tijd zal het leren') stelde vorige week nog dat ""het voornamelijk NAVO-troepen zijn die daar (in Oekraïne, red.) vechten"". Op sociale media duikt af en toe het gerucht op dat de NAVO in het geheim troepen naar Oekraïne stuurt. Op YouTube en Facebook verschijnen video's met titels als Poetin zit klem! Tienduizend NAVO-troepen in Oekraïne. Veel van die video's zijn inmiddels ontkracht en verwijderd. Op 24 februari, de dag van de Russische inval in Oekraïne, zei NAVO-baas Jens Stoltenberg al dat de organisatie geen militairen naar Oekraïne zou sturen. Die boodschap heeft hij sindsdien meerdere keren herhaald. En de Amerikaanse president Joe Biden, de Duitse bondskanselier Olaf Scholz en onze eigen premier Mark Rutte zeiden hetzelfde. Tot op heden heeft geen enkele NAVO-lidstaat troepen naar Oekraïne gestuurd. De reden daarvoor is simpel: Oekraïne is geen lid van de NAVO. Artikel 5 van het verdrag schrijft voor dat een aanval op één lidstaat een aanval op alle lidstaten is. Maar een aanval op Oekraïne is dat dus niet en dus hoeft de NAVO militair niet in te grijpen. Bovendien wil de NAVO voorkomen dat de lidstaten in een (kern)oorlog met Rusland verwikkeld raken. De NAVO heeft wel troepen gestuurd naar lidstaten die aan Rusland en Oekraïne grenzen. Dat deed de organisatie al voordat Rusland Oekraïne binnenviel. In Polen, Hongarije, Slowakije, Roemenië, Bulgarije, Estland, Letland en Litouwen schaalde de NAVO op om Rusland af te schrikken. Naar schatting zijn er nu 40.000 NAVO-militairen in de Oost-Europese lidstaten. Nog eens 300.000 staan paraat om snel daarheen te gaan als dat nodig is. Naarmate de oorlog voortduurde, gaf het Westen steeds meer en zwaardere wapens aan Oekraïne. Vooral de Amerikanen ondersteunen Oekraïne met militaire middelen, zoals geavanceerde raketten. Donderdag werd bekend dat de Europese Unie overweegt meer wapens naar het land te sturen. Landen als Nederland en het Verenigd Koninkrijk trainen inmiddels ook Oekraïense militairen. Dat doen ze op hun eigen grondgebied, waarna de militairen terugkeren naar hun thuisland. De legers van de westerse landen zetten zelf geen voet op Oekraïens of Russisch grondgebied. Dat het Westen geen troepen naar Oekraïne stuurt, betekent niet dat er geen westerlingen in het land zijn. Er zijn buitenlanders, vaak oud-militairen, die meevechten met de Oekraïense troepen. Maar zij doen dat op eigen houtje, zonder dat ze het land waar ze vandaan komen officieel vertegenwoordigen. Een bekend voorbeeld is de Amerikaan Malcolm Nance. Hij werkte naar eigen zeggen 36 jaar bij de Amerikaanse inlichtingendiensten, maar voegde zich in april bij het Oekraïense vreemdelingenlegioen. Sindsdien deelt Nance veel beelden vanaf het front. Op Twitter heeft hij inmiddels meer dan een miljoen volgers, dus van een ""geheime operatie"" is bepaald geen sprake. Toch gebruiken Russische staatsmedia zijn posts regelmatig als zogenaamd bewijs dat de Amerikanen toch troepen hebben gestuurd. Aiden Aslin en Shaun Pinner zijn andere bekende westerlingen die in Oekraïne vochten. De twee Britten zijn vrijwillig naar Oekraïne getrokken om mee te vechten, maar zijn gevangengenomen door de Russen. In de pro-Russische 'Volksrepubliek Donetsk' zijn ze in juni veroordeeld tot de doodstraf. Maar woensdag zijn ze vrijgelaten na bemiddeling van Saoedi-Arabië. Er zijn ook Nederlanders afgereisd naar Oekraïne. Een 27-jarige Nederlander die met het Oekraïense vreemdelingenlegioen meevocht, kwam onlangs om het leven. In mei overleed ook een Nederlander aan het front in Oekraïne. Het ging om een 55-jarige man die vrijwillig in het Oekraïense vreemdelingenlegioen meevocht tegen Rusland. Het is onduidelijk hoeveel Nederlanders momenteel meevechten in de oorlog met Rusland. ""Nederlanders melden zich in principe niet bij het ministerie, dus we hebben daar geen overzicht van"", liet een woordvoerder van het ministerie van Buitenlandse Zaken weten. Er zijn geen westerse troepen die vechten in Oekraïne. Russische propagandakanalen beschuldigen de NAVO van het sturen van troepen, maar daar is geen sprake van. Ook westerse landen zelf hebben geen militairen naar Oekraïne gestuurd. De militaire steun van het Westen aan Oekraïne bestaat uit het leveren van wapens en trainen van Oekraïense soldaten. Wel zijn er westerlingen die in Oekraïne meevechten tegen de Russen. Maar zij zijn daar op persoonlijke titel en zijn dus geen militairen die hun eigen land vertegenwoordigen. Toch vormt hun aanwezigheid voor Poetin, het Kremlin en de Russische staatsmedia vaak een aanleiding om te beweren dat er westerse troepen in Oekraïne zijn. ","Oekraïne, Rusland, Buitenland, Oorlog In Oekraïne, Navo, Vladimir Poetin"
428,Scholieren lezen steeds slechter: dit kun je als ouder doen ,"Nederlandse scholieren scoren steeds slechter op leesvaardigheid, bleek dinsdag uit onderzoek. 35 procent van de kinderen heeft niet het basisniveau dat nodig is om een tekst te begrijpen. Dit kun je daar als ouder tegen doen.", Door Joost ter Bogt ,2023-12-06T20:07:21+01:00, Binnenland ,"Nederlandse scholieren scoren steeds slechter op leesvaardigheid, bleek dinsdag uit onderzoek. 35 procent van de kinderen heeft niet het basisniveau dat nodig is om een tekst te begrijpen. Dit kun je daar als ouder tegen doen. Milene Bonte, hoogleraar cognitive neuroscience of language and literacy development aan de Universiteit van Maastricht, onderzoekt onder meer hoe kinderen de eerste stappen van het leren lezen beter onder de knie kunnen krijgen. Dan gaat het bijvoorbeeld om het leren van letters. Bij de meeste kinderen gebeurt dat als ze een jaar of zes zijn. Ze vertelt dat goed leren lezen inzet van onderwijs én ouders vereist. ""Daarbij is het vooral belangrijk dat wordt gekeken naar de leercurve en het potentieel van ieder individueel kind. Ieder kind kan beter worden in lezen."" Op school is het gebruikelijk om het leesniveau van kinderen te testen en kinderen met hetzelfde niveau in een groepje te plaatsen. Scoort je kind minder hoog, dan is het volgens Bonte belangrijk om te weten dat het om een momentopname gaat. ""Ieder kind leert lezen op zijn eigen tempo. Als ouder is het van belang om je kind te stimuleren om te gaan lezen, en om te vertellen dat iedereen beter kan worden in lezen."" Onzekerheid over een leesscore op een bepaald moment is nergens voor nodig, zegt de hoogleraar. ""Oefening baart kunst, bij ieder kind."" Maar hoe pak je dat aan? Saskia ten Houten, adviseur bij Stichting Lezen en Schrijven, vertelt dat de taalontwikkeling van kinderen begint als ze in de buik van hun moeder zitten. Tegelijkertijd ziet ze dat ouders zich vaak niet bewust zijn van hun cruciale rol in de vroege taalontwikkeling van hun kind. Wil je kind later plezier ontwikkelen in lezen, dan is het cruciaal dat het voldoende woorden leert en op die manier een uitgebreide woordenschat ontwikkelt, zegt ze. ""Direct na de geboorte een talige omgeving creëren is daarom erg belangrijk."" Dat kun je doen door al op jonge leeftijd veel te praten met en tegen je kind. ""Door bijvoorbeeld te benoemen wat je ziet als je buiten bent, door te kletsen tijdens het aan- en uitkleden maar ook door samen liedjes te zingen. Hoe meer taal, hoe beter."" Vervolgens kun je je kind enthousiasmeren door op jonge leeftijd met voorlezen te beginnen. Ook zelf een boek lezen en op die manier het goede voorbeeld geven kan helpen, zegt zowel Bonte als Ten Houten. Belangrijk bij het voorlezen, maar ook wanneer een kind inmiddels zelf kan lezen, is dat boeken aansluiten bij de interesses van een kind. ""Op die manier creëer je leesplezier. Als je lezen niet leuk vindt, krijg je er als kind verkeerde associaties mee"", zegt Ten Houten. Ze benadrukt dat het daarbij niet uitmaakt wat voor boeken je kind leuk vindt. ""Een Donald Duck is ook prima. Het gaat erom dat je je kind verleidt om te gaan lezen."" Maar hoe zorg je ervoor dat je kind blijft lezen, in een wereld vol schermpjes en snelle prikkels? ""Je kan je kind helpen door samen een beginnetje te maken in een boek"", zegt Ten Houten. Belangrijk is om het lezen niet verplicht te stellen. Dat helpt niet, denkt ze. ""Maak er een kwaliteitsmomentje van met je kind. Lees samen een boek en praat erover na het lezen. Op die manier heb je een fijn moment met je kind én help je het beter te worden in lezen. Een win-winsituatie."" ","Binnenland, Onderwijs, Kind & Gezin, Ai-test, Slimmer Leven"
429,Paardenstaart van Gijs Staverman tentoongesteld in Beeld & Geluid ,De afgeknipte paardenstaart van Gijs Staverman wordt tentoongesteld in Beeld &amp; Geluid in Hilversum. De radio-dj kwam het harige nieuwe item voor de collectie van het mediamuseum zelf brengen., Door onze entertainmentredactie ,2023-12-12T12:35:50+01:00, Achterklap ,"De afgeknipte paardenstaart van Gijs Staverman wordt tentoongesteld in Beeld & Geluid in Hilversum. De radio-dj kwam het harige nieuwe item voor de collectie van het mediamuseum zelf brengen. De staart was ooit kenmerkend voor de dj en werd in 1994 door Paul de Leeuw afgeknipt in het tv-programma De schreeuw van De Leeuw. De 57-jarige NPO Radio 2-dj kwam de staart in een wit kunststof bakje brengen. Na een introductiepraatje van Beeld & Geluid-conservator Wytze Koppelman trok Staverman een paar witte handschoentjes aan om zijn haren in een speciaal ingerichte vitrine te leggen. Ook ondertekende de dj een echtheidscertificaat. ""Mijn vader had een kaasmuseum in Schagen. Hij zei: alles in een museum is bijzonder. En ik denk dat ik iets heel bijzonders heb. Iets waardevols, zou mijn vader zeggen"", zei Staverman. ""Ik ben er heel heel, heel trots op en vereerd mee."" In 2021 zei Staverman op NPO Radio 2 dat hij de paardenstaart nog steeds had. Beeld & Geluid sloeg daarop aan en wilde de staart in zijn collectie opnemen. Maar het haar was onvindbaar. Dit jaar vond de dj de staart toch terug en dus kan die nu worden tentoongesteld. De paardenstaart is tot 14 januari te zien in de vitrine. Daarna verhuist de staart naar het depot in de kelder, waar hij ook nog te zien zal zijn. ","Achterklap, Gijs Staverman, Hilversum"
430,Lezers over je ziek melden op werk: 'Doe dat tegenwoordig veel sneller' ,Het aantal ziekmeldingen van werknemers steeg in september voor het eerst sinds februari weer. Mensen hebben vaker griep en melden zich ook veel ziek vanwege stress die mogelijk met een herfstdip te maken heeft. Lezers lieten op ons reactieplatform NUjij weten zich hierin te herkennen., Door Carolijn Melters ,2023-10-19T17:17:38+02:00, Gebaseerd op NUjij ,"Het aantal ziekmeldingen van werknemers steeg in september voor het eerst sinds februari weer. Mensen hebben vaker griep en melden zich ook veel ziek vanwege stress die mogelijk met een herfstdip te maken heeft. Lezers lieten op ons reactieplatform NUjij weten zich hierin te herkennen. Lezer Abyss_Gazer ziet momenteel veel collega's met iets onder de leden naar kantoor komen: Een kwart van de verzuimdagen komt volgens ArboNed en HumanCapitalCare door stress. Dat kan te maken hebben met een herfstdepressie. NUjijgebruiker_abefdcde herkent dit beeld en heeft zelf last van vermoeidheid in het najaar: Ook delen verschillende NUjij'ers hun frustraties. Zo denken sommigen dat niet alle werknemers zich terecht ziek melden. Op de NUjij-redactie vroegen we ons af: gaan mensen weleens makkelijk om met een ziekmelding? Wij plaatsten daarom de stelling: 'Ik meld me weleens onnodig ziek'. Op NUjij ontstond direct een discussie over wat 'onnodig' is. Zo vindt R86 dit een subjectief oordeel. ""Sommige mensen zijn van mening dat je pas 'ziek' bent wanneer je met 41 graden koorts op bed ligt, en vinden het bijvoorbeeld onnodig om je ziek te melden vanwege psychische klachten"", schrijft de lezer in zijn reactie. Ook NUjij'er Roko6 vindt 'onnodig' een discussiepunt. ""Soms voel je je niet goed of ronduit beroerd (mentaal of fysiek) en kun je toch nog best doorgaan en het laatste beetje van jezelf vragen. Maar als je door een dagje thuis te blijven daarna weer met meer energie je werk kunt doen, is dat misschien wel een goede keus."" Lezer neeneenee_b4be00b5 meldt zich weleens ziek om weer op te laden: Lezer Okeeej werkte te lang door bij ziekte en lag er toen voor langere tijd uit: Roy_326298e5 meldt zich weleens onnodig ziek: De beste NUjij-reacties worden geselecteerd op basis van onderbouwing. De reacties worden niet geselecteerd op politieke kleur - we proberen echter wel een gebalanceerde selectie te maken. De bovenstaande reacties zijn op ons reactieplatform geplaatst door onze bezoekers. De reacties zijn gecontroleerd en waar nodig aangepast op o.a. taal, spelling en leesbaarheid. ","Nujij, Gezondheid, Werk, Economie"
431,Nuis valt hard na 1.000 meter in Salt Lake City en verlaat ijs per brancard ,"Kjeld Nuis is zondag hard gevallen na zijn 1.000 meter bij de World Cup in Salt Lake City. De drievoudig olympisch kampioen bleef lang liggen, werd met zorg behandeld en verliet de schaatsbaan per brancard.", Door onze sportredactie ,2024-01-28T21:18:21+01:00, Schaatsen ,"Kjeld Nuis is zondag hard gevallen na zijn 1.000 meter bij de World Cup in Salt Lake City. De drievoudig olympisch kampioen bleef lang liggen, werd met zorg behandeld en verliet de schaatsbaan per brancard. Nuis raakte bij het uitrijden een blokje en gleed hard de boarding in. De 34-jarige Noord-Hollander bleef op zijn rug liggen en krabbelde vervolgens even op, maar ging toch weer liggen. Er werd geen risico genomen met Nuis, die een brace om zijn nek kreeg en per brancard werd afgevoerd. Vrij snel daarna werd duidelijk dat hij duizelig was en last van zijn nek had. De KNSB meldde al snel dat het ""redelijk oké"" ging met Nuis. Volgens Dennis van der Gun, coach bij Team Reggeborgh, gaat het inmiddels weer beter. ""Alle checks in het ziekenhuis waren goed. Maar het was een rare val, hij was heel duizelig. Het zal wel stijf zijn morgen"", meldde hij zondagavond (lokale tijd). Nuis had achter de Amerikaan Jordan Stolz, landgenoot Tim Prins en de Japanner Tatsuya Shinhamade de vierde tijd neergezet op de 1.000 meter, de afstand waarop hij vrijdag wegens ziekte laatste werd. Hij meldde zich af voor de 1.500 meter van zaterdag. Zondag was hij nog steeds niet topfit. Over twee weken is in Calgary de WK afstanden. Bij het toernooi, dat van 15 tot en met 18 februari wordt gehouden, rijdt Nuis normaal gesproken de 1.000 en 1.500 meter. ","Schaatsen, Kjeld Nuis, Salt Lake City"
432,RIVM onderzoekt toename mensen met longontsteking bij huisarts: zo zit dat ,Huisartsen zien sinds begin augustus meer patiënten met een longontsteking dan in vorige jaren. Veel van hen zijn kinderen in de leeftijd van vijf tot veertien jaar. Het RIVM gaat de oorzaak daarvan onderzoeken. Dit is de stand van zaken., Door Linda van Beest ,2023-12-05T19:22:41+01:00, Binnenland ,"Huisartsen zien sinds begin augustus meer patiënten met een longontsteking dan in vorige jaren. Veel van hen zijn kinderen in de leeftijd van vijf tot veertien jaar. Het RIVM gaat de oorzaak daarvan onderzoeken. Dit is de stand van zaken. Momenteel melden 130 van de 100.000 vijf- tot veertienjarigen zich met een longontsteking bij de huisarts. Dat zijn er veel meer dan vorig jaar. Toen hadden op het hoogtepunt 58 van de 100.000 kinderen een longontsteking, blijkt uit cijfers van kennisinstituut Nivel. Ook jongeren tussen de 15 en 24 jaar komen vaker bij de huisarts met een longsteking. Dat aantal steeg verder tot 38 per 100.000. Ook zien we een algehele stijging van het aantal patiënten met een longontsteking. Hoewel de piek vorig jaar hoger was, kwam die nog iets later in het jaar. Bovendien lijken we de aantallen van 2022 te gaan overstijgen. Het Nivel benadrukt dat de onderzoekers de cijfers ook vergelijken met die van de jaren voor de coronapandemie. Maar ook die cijfers zijn stukken lager dan de huidige. Door de grote aantallen patiënten is er ook veel drukte in de ziekenhuizen. Dat beeld herkent de Nederlandse Vereniging van Ziekenhuizen (NVZ). ""We horen meer verhalen over de toename van het aantal patiënten met een longontsteking"", zegt een woordvoerder. Maar de koepelorganisatie heeft geen cijfers paraat. Zo meldt het LUMC in Leiden dat het ""erg druk"" is op de longafdeling. Ook in meerdere ziekenhuizen in Gelderland zijn veel bedden bezet. Het AMC in Amsterdam zegt ""vooralsnog geen toename in het aantal opnames van kinderen met een longontsteking"" te zien, maar het OLVG in de hoofdstad ziet dat wel.  ""We hebben het erg druk met kinderen die met luchtwegproblemen up de kinderafdeling liggen. Die is dan ook vaak vol. Er is een piek in het RS-virus, maar we zien ook andere luchtwegklachten zoals astma en een atypische longontsteking"", zegt een woordvoerder van het OLVG. ""Samen met ziekenhuizen in de regio wordt de zorg zoveel mogelijk gespreid,  want er moeten veel kinderen ook worden overgeplaatst."" Volgens een kinderarts van het ziekenhuis zijn er meer patiënten met luchtwegproblemen. Daarnaast wordt het landelijk tekort aan kinderverpleegkundigen steeds groter. Het UMC Utrecht heeft het druk, maar niet met kinderen met een longontsteking. ""Onze ic ligt vol met baby's met het RS-virus. Dat is normaal voor de tijd van het jaar"", zegt een woordvoerder. ""Maar we zien nog geen schoolgaande kinderen met een longsteking."" Het hoofd van de kindergeneeskundeafdeling van het UMC was dan ook verbaasd dat ze in het Radboudumc in Nijmegen wel heel veel jonge patiënten met longontstekingen zien. Dat meldde het AD dinsdag. Ziekenhuizen zien vooralsnog geen verdere problemen. ""Er zijn nog geen tekorten"", zegt een woordvoerder van het LUMC. Inmiddels is de stijgende trend zo opvallend dat het RIVM een onderzoek start. Het Nivel gaat huisartsen vragen om extra keel- en neusmonsters op te sturen naar het RIVM. ""We hopen op zo veel mogelijk monsters, zodat we goed kunnen onderzoeken wat deze stijging veroorzaakt"", zegt een woordvoerder van het RIVM tegen NU.nl. Er gaan verschillende virussen rond die luchtwegklachten kunnen veroorzaken. Het gaat vooral om het RS-virus, het coronavirus en het rinovirus. Toch is de oorzaak nog onduidelijk. Laboratoria toonden volgens het RIVM al wel aan dat de bacterie Mycoplasma pneumoniae vaker voorkomt dan normaal. Die bacterie is een bekende verwekker van longontstekingen, vooral bij kinderen en mensen in de leeftijd van vijf tot twintig jaar. Waarom er nu meer Mycoplasma pneumoniae voorkomt, weten we niet. Het is nog niet duidelijk wanneer het RIVM met resultaten komt. ""We hebben voldoende monsters nodig en het duurt enige tijd om die te onderzoeken"", legt de woordvoerder uit. ","Binnenland, Gezondheid, Kind & Gezin, Ai-test"
433,Nieuwe behandeling Shannen Doherty slaat aan: 'Het is een wonder' ,"Shannen Doherty heeft een positieve update gegeven over de behandeling van haar uitgezaaide borstkanker. Die behandeling lijkt eindelijk aan te slaan, zegt de Amerikaanse actrice in haar podcast Let's Be Clear.", Door onze entertainmentredactie ,2024-01-31T06:48:18+01:00, Achterklap ,"Shannen Doherty heeft een positieve update gegeven over de behandeling van haar uitgezaaide borstkanker. Die behandeling lijkt eindelijk aan te slaan, zegt de Amerikaanse actrice in haar podcast Let's Be Clear. ""Na vier behandelingen zagen we eigenlijk geen verschil, en iedereen wilde dat ik iets anders zou proberen"", zegt de 52-jarige Doherty, die vooral bekend is van de series Charmed en Beverly Hills, 90210. ""Maar ik dacht: we gaan ermee door en we kijken wat er gebeurt."" Na de zesde of zevende behandeling was er een positief effect te zien. Doherty vindt het een ""wonder"", zo vertelt ze. ""Voor mij is dat het nu echt. Ik heb de gok gewaagd en heb besloten door te zetten"", zegt de actrice. ""Het is alsof God heeft ingegrepen en zegt: ik gun haar wat verlichting."" Doherty kreeg meerdere malen de diagnose borstkanker. Inmiddels is de ziekte uitgezaaid naar haar hersenen en botten. ","Achterklap, Shannen Doherty"
434,Oud-topman van Volkswagen opnieuw voor de rechter voor rol in dieselschandaal ,"Een Duitse rechtbank heeft besloten dat voormalig Volkswagen-topman Martin Winterkorn opnieuw moet terechtstaan voor zijn rol in het zogeheten dieselschandaal. Winterkorn wordt volgens de aanklacht, die in 2019 al is ingediend, verdacht van marktmanipulatie.", Door onze nieuwsredactie ,2023-12-28T17:51:09+01:00, Economie ,"Een Duitse rechtbank heeft besloten dat voormalig Volkswagen-topman Martin Winterkorn opnieuw moet terechtstaan voor zijn rol in het zogeheten dieselschandaal. Winterkorn wordt volgens de aanklacht, die in 2019 al is ingediend, verdacht van marktmanipulatie. De Duitse justitie heeft begin 2021 nog afgezien van vervolging, maar heeft de rechter nu gevraagd zich opnieuw over de zaak te buigen. Volgens de aanklacht heeft Winterkorn investeerders niet op tijd verteld over de financiële gevolgen van het gesjoemel met de dieselauto's. Het is nog niet bekend wanneer de zaak dient. Volkswagen gaf in september 2015 toe met behulp van illegale software te hebben valsgespeeld bij emissietesten. Daardoor leken miljoenen dieselauto's minder vervuilend dan ze eigenlijk waren. De leiding van Volkswagen zou in eerste instantie hebben geprobeerd het schandaal stil te houden. De verschillende rechtszaken en claims hebben Volkswagen de afgelopen jaren al ruim 31 miljard euro gekost. ","Economie, Volkswagen, Dieselschandaal, Sjoemelsoftware, Martin Winterkorn, Volkswagen-topman, Oud-topman"
435,Provincie wil 'piepjonge' Noord-Hollandse volkslied nu al vernieuwen ,"Het volkslied van de provincie Noord-Holland is nu al aan vernieuwing toe, vindt de meerderheid van de Provinciale Staten. Het lied bestaat pas sinds 2000, maar is gebaseerd op een tekst uit 1950.", Door onze nieuwsredactie ,2023-12-11T23:06:35+01:00, Opmerkelijk ,"Het volkslied van de provincie Noord-Holland is nu al aan vernieuwing toe, vindt de meerderheid van de Provinciale Staten. Het lied bestaat pas sinds 2000, maar is gebaseerd op een tekst uit 1950. ""Het wordt tijd voor een eigentijds en aansprekend volkslied dat Noord-Hollandse bestuurders en volksvertegenwoordigers met trots willen zingen."" Dat staat in een voorstel van het CDA, dat maandag werd aangenomen. Noord-Holland was de laatste provincie die een volkslied kreeg. Het heeft als eerste zin: ""Noord-Holland ik houd van het groen van je wei, het zwart-wit en rood van je koeien."" Een tekst uit 1950. Niemand kent dat volkslied en velen willen wat anders, zei initiatiefnemer Dennis Heijnen (CDA). ""We willen een zichtbare provincie, vinden cultuur belangrijk en barsten van het muzikale talent."" Maar het is niet de bedoeling dat het al te veel gaat kosten, zegt Heijnen. Van de vijftig aanwezige Statenleden stemden er 33 voor en 17 tegen. De BBB is voorstander, maar de PVV bijvoorbeeld niet. Het huidige lied is volgens commissaris van de Koning Arthur van Dijk ""lastig om te zingen, laat staan om de tekst uit het hoofd te leren"". De commissaris vindt het een goed idee om een opdracht te laten maken voor Noord-Hollandse muzikanten. Die moeten dan een aansprekend volkslied componeren ""waarin de grote diversiteit van de provincie Noord-Holland en haar inwoners aan bod komt"". Dat moet ook een impuls geven aan de muzikale cultuur in de provincie en ""de zichtbaarheid van de provinciale bestuurslaag"". ","Opmerkelijk, Binnenland, Provinciale Staten, Provincie Noord-holland"
436,Gerechtshof verplicht Booking tot deelname aan pensioenfonds ,"Booking.com moet zich aansluiten bij een pensioenfonds voor de reisbranche. Het bedrijf had dat geweigerd, omdat het zichzelf ziet als een reserveringsloket, daar is het gerechtshof in Den Haag het niet mee eens. De uitspraak kan Booking maximaal 405 miljoen euro kosten.", Door de Volkskrant/Peter van Ammelrooy ,2024-01-31T09:43:57+01:00, Uit andere media ,"Booking.com moet zich aansluiten bij een pensioenfonds voor de reisbranche. Het bedrijf had dat geweigerd, omdat het zichzelf ziet als een reserveringsloket, daar is het gerechtshof in Den Haag het niet mee eens. De uitspraak kan Booking maximaal 405 miljoen euro kosten. Dit artikel is afkomstig uit de Volkskrant. Elke dag verschijnt een selectie van de beste artikelen uit de kranten en tijdschriften op NU.nl. Daar lees je hier meer over. Het vonnis geldt met terugwerkende kracht tot 1999. Het concern heeft ruim 21 duizend medewerkers, waarvan zo'n 4.600 op het hoofdkwartier in Amsterdam werken. Op basis daarvan berekende Booking eerder dat de strop het bedrijf maximaal 405 miljoen euro zou kosten. De zaak was jaren geleden aangespannen door pensioenfonds Bpf Reisbranche, dat vond dat Booking.com vooral actief is bij het bemiddelen voor reizigers. Daarmee zou het bedrijf een reisagent of reisorganisator zijn en ook verplicht mee moeten doen met het pensioenfonds voor dit soort bedrijven. Als een bedrijf binnen een sector valt met een bedrijfstakpensioenfonds, dan is het verplicht werknemers een pensioenregeling van dit fonds aan te bieden. In totaal is ongeveer 75 procent van de werknemers in Nederland aangemeld bij een bedrijfstakpensioenfonds. Booking stelt vooral een reserveringsplatform aan te bieden. Klanten boeken weliswaar via de site van het bedrijf, maar Booking zelf zou niet actief betrokken zijn bij de overeenkomst tussen hoteliers en toeristen. Op het hoofdkantoor werkt voornamelijk ICT-personeel. Booking.com had zijn eigen, goedkopere pensioenregeling opgetuigd. Het gerechtshof maakt uit de statuten, website, jaarstukken en algemene voorwaarden van Booking.com op dat het bedrijf wel degelijk bemiddelt bij onlineboekingen van overnachtingsplekken voor reizigers. Ook de werkzaamheden aan de ICT en software van Booking.com vallen daar volgens het hof onder. ""Booking.com is daarmee verplicht deel te nemen aan de pensioenregeling van de bedrijfstak reisbranche."" Het is voor de tweede maal in korte tijd dat de rechter een platformbedrijf dwingt zich aan te sluiten bij een pensioenfonds. In november vorig jaar oordeelde de Hoge Raad dat maaltijdbezorger Deliveroo onder het bedrijfstakpensioenfonds Vervoer valt. Ook rond de flitsbezorgers Getir en Gorillas en taxidienst Uber spelen zich soortgelijke zaken af. Pensioenfonds PGB, de opvolger van Bpf Reisbranche, is 'blij dat er nu voor alle betrokkenen helderheid lijkt te zijn gekomen in deze zaak'. ""We zullen het arrest goed bestuderen en aan de hand daarvan nadere vervolgstappen bepalen."" De zaak sleept zich al jaren voort. In eerdere uitspraken gaven de rechtbank en het gerechtshof van Amsterdam juist Booking.com gelijk. Vervolgens stapte het pensioenfonds naar de Hoge Raad, die oordeelde dat Booking.com juist wel als reisagent optreedt. Daarop moest het gerechtshof van Den Haag de zaak opnieuw beoordelen. Booking.com zegt de mogelijkheden te onderzoeken om het oordeel van het Haagse gerechtshof aan te vechten. Het bedrijf vreest onder andere problemen met het aantrekken van personeel als het is gebonden aan een vast pensioenprogramma. ""Als wereldwijd technologiebedrijf geloven we dat flexibiliteit en autonomie cruciaal is om ons totale beloningspakket, inclusief ons pensioenplan, aan te passen aan de behoeften van ons divers en internationaal personeelsbestand."" ","Andere Media, Volkskrant, Den Haag, Booking, Booking.com"
437,Uber krijgt boete van 10 miljoen euro van Nederlandse privacytoezichthouder ,Uber moet een boete van 10 miljoen euro betalen van de Nederlandse privacytoezichthouder AP. Het taxibedrijf is onder meer niet duidelijk genoeg geweest over hoelang het gegevens van Europese chauffeurs bewaarde., Door onze techredactie ,2024-01-31T12:36:55+01:00, Tech ,"Uber moet een boete van 10 miljoen euro betalen van de Nederlandse privacytoezichthouder AP. Het taxibedrijf is onder meer niet duidelijk genoeg geweest over hoelang het gegevens van Europese chauffeurs bewaarde. Chauffeurs hebben er recht op te weten hoe Uber met hun persoonsgegevens omgaat, zegt voorzitter Aleid Wolfsen van de Autoriteit Persoonsgegevens (AP). ""Dit was echter ondoorzichtig, Uber had chauffeurs beter en zorgvuldiger moeten informeren."" De privacytoezichthouder constateerde dat Uber het chauffeurs onnodig lastig maakte om een verzoek in te dienen om eigen data in te zien. Volgens de AP zou dat op een veel makkelijkere en duidelijkere manier moeten kunnen, in plaats van via een formulier dat diep in een app verstopt was. De gegevens die Uber uiteindelijk deelde, waren bovendien niet leesbaar genoeg. Uber maakte verder onvoldoende duidelijk hoelang gegevens van chauffeurs werden bewaard. En het was niet duidelijk genoeg naar welke landen buiten Europa die data werden doorgestuurd. ""Dit laat zien dat Uber een hoge drempel plaatste wanneer chauffeurs hun recht op privacy wilden uitoefenen, en dat mag niet"", zegt Wolfsen. ""Uber had de chauffeurs juist moeten faciliteren. Dat staat ook in de wet."" De Autoriteit Persoonsgegevens kwam tot de boete nadat ruim 170 Franse Uber-chauffeurs bij een Franse belangenorganisatie aan de bel hadden getrokken. Die organisatie klopte vervolgens aan bij de AP, omdat het Europese hoofdkantoor van Uber in Nederland staat. Uber heeft bezwaar gemaakt tegen de boete. De AP laat weten dat Uber inmiddels maatregelen heeft getroffen om beter met persoonsgegevens van chauffeurs om te gaan. Een woordvoerder van Uber laat in een reactie weten het afhandeling van dataverzoeken verder te verbeteren. ""We werken altijd constructief samen met de autoriteiten om eventuele zorgen weg te nemen."" ","Tech, Privacy, Uber"
438,Veel ouderen overlijden na heupoperatie: 'Besef dat dit levensbedreigend is' ,"Voor veel kwetsbare ouderen betekent een gebroken heup het begin van het einde. Maar het besef dat deze botbreuk een levensbedreigende situatie is, ontbreekt nog bij veel mensen. Ook bij de naaste familie. Dat zegt traumachirurg Detlef van der Velde tegen NU.nl.", Door Nick Augusteijn ,2024-01-09T17:19:25+01:00, Binnenland ,"Voor veel kwetsbare ouderen betekent een gebroken heup het begin van het einde. Maar het besef dat deze botbreuk een levensbedreigende situatie is, ontbreekt nog bij veel mensen. Ook bij de naaste familie. Dat zegt traumachirurg Detlef van der Velde tegen NU.nl. Van der Velde houdt sinds 2006 cijfers bij over het overlijden van kwetsbare ouderen. Meestal is dat terug te voeren op zoiets als een bekkenbreuk of een gebroken wervel, maar in de meeste gevallen op een gebroken heup. Elk jaar breken zo'n 20.000 mensen hun heup. Dat zijn overwegend ouderen, want de gemiddelde leeftijd is 84 jaar. Binnen een jaar komen vierduizend tot vijfduizend mensen te overlijden als gevolg van die breuk. Bij kwetsbare ouderen gaat het om zesduizend tot achtduizend personen die binnen een jaar na de operatie overlijden. ""Door de operatie komen oudere patiënten in een neerwaartse spiraal. Ze krijgen complicaties zoals longontsteking, urineweginfectie en verwardheid"", zegt Van der Velde, traumachirurg in het St. Antonius Ziekenhuis in Utrecht. Het is  problematisch dat mensen zich niet of niet genoeg realiseren hoe ingrijpend zoiets 'simpels' als een gebroken heup is voor een opa of oma in een verpleegtehuis. ""We krijgen geregeld verontwaardigde kinderen of kleinkinderen op gesprek"", vertelt Van der Velde. ""Die lijken soms te denken dat opa of oma na een heupoperatie 'gewoon' weer mee naar huis kan."" Hij wil graag meer aandacht voor het zogeheten palliatieve traject (zorg zonder genezing) bij zoiets als een heupbreuk. Want ook dat is een vorm van behandeling, benadrukt de chirurg. ""Nu ligt het accent vaak op opereren of het verlengen van leven. Dat zou meer kunnen opschuiven naar kwaliteit van leven. Eindigt je leven met een zware ingreep en dus op een ziekenhuisbed met pijn en overal slangetjes? Of thuis met familie?"" Ouderenbond ANBO-PCOB steunt dat streven. ""Mensen zouden zich meer bewust moeten worden van wat een operatie betekent als je op hoge leeftijd bent. Denk daar thuis over na, ook met kinderen en kleinkinderen. Wat kun je verwachten en waar moet je rekening mee houden?"", zegt de woordvoerder van de bond. Van der Velde werkt nu aan een project voor deze manier van denken over het wel of niet opereren bij kwetsbare ouderen. Dat doet hij samen met vakgenoten van het Erasmus MC in Rotterdam binnen de zogenoemde frail hip-groep. Het bestaat onder andere uit scholingsprogramma's en onderzoek. Dit beleid brengt hij bij veertien ziekenhuizen in Nederland onder de aandacht. ""Dan moet je denken aan wat er allemaal voor nodig is om die moeilijke gesprekken over het niet opereren met families te voeren"", zegt hij. ""En wie er bij zo'n beslissing betrokken moeten worden."" ","Binnenland, Ouderdom, Gezondheid, Nu.nl, Detlef Van Der Velde"
439,Google heeft volgens Amerikaanse jury een illegaal monopolie met appwinkel ,"Google-moederbedrijf Alphabet heeft een illegaal monopolie met appwinkel Google Play, oordeelt een Amerikaanse jury. Epic Games, de maker van de bekende game Fortnite, had de zaak in 2020 aangespannen vanwege vermeend machtsmisbruik door Google.", Door onze nieuwsredactie ,2023-12-12T05:23:59+01:00, Tech ,"Google-moederbedrijf Alphabet heeft een illegaal monopolie met appwinkel Google Play, oordeelt een Amerikaanse jury. Epic Games, de maker van de bekende game Fortnite, had de zaak in 2020 aangespannen vanwege vermeend machtsmisbruik door Google. Na enkele uren overleg besloot de jury maandag unaniem dat de handelwijze van Google ""oneerlijk"" is voor ontwikkelaars van games en applicaties. Zo zijn apps verplicht om betalingen te verwerken via het betalingssysteem van Google. Epic-topman Tim Sweeney sprak na de uitspraak in een bericht op X van ""een overwinning"". De uitspraak kan volgens Amerikaanse media verstrekkende gevolgen hebben voor de inkomstenstromen van Alphabet. Sweeney heeft laten doorschemeren dat het monopolie zijn bedrijf honderden miljoenen dollars kost. Het oordeel van de jury betekent nog niet dat Google ook veroordeeld wordt. Een rechter in San Francisco buigt zich daar nog over. Alphabet heeft laten weten in beroep te gaan. Epic had een vergelijkbare zaak aangespannen tegen Apple, maar verloor die twee jaar geleden grotendeels. ","Tech, Google, Google Play, Economie, Fortnite, Epic Games, Alphabet"
440,Ruim helft van gebouwen in Gaza in afgelopen 4 maanden beschadigd of vernield ,Meer dan de helft van alle gebouwen in de Gazastrook is tijdens de oorlog tussen Israël en Hamas beschadigd of vernield. Dat meldt BBC News op basis van een analyse van satellietgegevens., Door onze nieuwsredactie ,2024-01-31T07:38:54+01:00, Oorlog Israël en Hamas ,"Meer dan de helft van alle gebouwen in de Gazastrook is tijdens de oorlog tussen Israël en Hamas beschadigd of vernield. Dat meldt BBC News op basis van een analyse van satellietgegevens. De City University of New York en Oregon State University vergeleken oudere en recente beelden om veranderingen in de hoogte of structuur van gebouwen vast te stellen. Tussen de 144.000 en 175.000 gebouwen in de Gazastrook zijn tijdens de oorlog beschadigd of vernield. Dat komt neer op 50 tot 61 procent van alle gebouwen in het kustgebied. In de hele Gazastrook zijn woonwijken platgegooid, ooit drukke winkelstraten in puin gelegd, universiteiten verwoest en landbouwgrond beschadigd, schrijft BBC News. Uit de beelden blijkt ook dat de bombardementen op het zuiden en midden van de Gazastrook sinds begin december zijn geïntensiveerd. Vooral de zuidelijke stad Khan Younis, volgens Israël een bolwerk van Hamas, moest het de afgelopen weken ontgelden. Uit de analyse blijkt dat daar ruim 38.000 gebouwen (46 procent) zijn vernield of beschadigd. Volgens de VN zijn Gazanen massaal gevlucht naar de stad Rafah, aan de zuidgrens met Egypte. Ruim 1,3 miljoen mensen, bijna de helft van de ongeveer 2,3 miljoen inwoners van de Gazastrook, verblijven daar nu. ","Oorlog Israël En Hamas, Buitenland, Israëlisch-palestijns Conflict, Bbc News, Gazastrook"
441,Buddy Vedder en Esmée Dekker spelen hoofdrollen in Saturday Night Fever ,Buddy Vedder en Esmée Dekker spelen de hoofdrol in Saturday Night Fever. De musical gaat op 29 september in première in Theater aan de Parade in Den Bosch., Door onze entertainmentredactie ,2024-01-30T07:37:32+01:00, Boek & Cultuur ,"Buddy Vedder en Esmée Dekker spelen de hoofdrol in Saturday Night Fever. De musical gaat op 29 september in première in Theater aan de Parade in Den Bosch. De musical is gebaseerd op de gelijknamige dansfilm uit 1977 met hits van de Bee Gees. Vedder speelt de rol van Tony Manero, destijds vertolkt door John Travolta. Dekker speelt Stephanie Mangano, in de film gespeeld door Karen Lynn Gorney. De musical Saturday Night Fever wordt geproduceerd door De Graaf en Cornelissen Entertainment. ""De muziek is iconisch, de dansscènes van zeer hoog niveau en het verhaal is rauw en romantisch tegelijk. En een soms ontluisterend tijdsbeeld van het New York in de jaren zeventig. We geloven dat Esmée en Buddy met hun talenten en uitstraling de ideale vertolkers voor deze rollen zullen zijn"", zegt creatief producent Hans Cornelissen. Saturday Night Fever is in Nederland al twee keer eerder op het toneel gebracht, in 2001 en 2012. Chantal Janzen beleefde met haar rol als Stephanie haar doorbraak. ","Boek & Cultuur, Musicals, Media En Cultuur, Esmée Dekker, Buddy Vedder, Den Bosch"
442,Nederlanders ontvluchten slechte weer: 'Van ellende maar naar Frankrijk' ,"Op het laatste moment naar Florence, 'dan maar' binnen kamperen in een plantenkas of half Europa doorkruisen: Nederlanders komen met de creatiefste oplossingen om het ellendige weer in eigen land te omzeilen. Wij spraken vijf NU.nl-lezers met vindingrijke alternatieven.", Door Ellen Vos ,2023-08-02T05:04:11+02:00, Binnenland ,"Op het laatste moment naar Florence, 'dan maar' binnen kamperen in een plantenkas of half Europa doorkruisen: Nederlanders komen met de creatiefste oplossingen om het ellendige weer in eigen land te omzeilen. Wij spraken vijf NU.nl-lezers met vindingrijke alternatieven. ""Ik zou op donderdag 25 juli met vriendinnen naar Noordwijk gaan"", vertelt Ilona Geerlings. ""Maar toen ik op woensdag 19 juli zag dat de weersverwachtingen ruk waren, besloot ik de plannen om te gooien."" ""Gelukkig kon ik de hotels zonder problemen cancelen, want ik had met gratis annuleren geboekt. Toen heb ik meteen voor opties gekeken en het is Zakynthos (eiland in Griekenland, red.) geworden."" ""Ik boekte woensdagavond en ben zondagochtend vertrokken. Afgelopen vrijdag was ik weer terug. Ik ben dus maar een paar dagen geweest, maar het was erg fijn."" Bo en haar gezin (met kinderen van vier, drie en een jaar oud) stonden al een week verregend op de camping in Maastricht toen de knop omging. ""Na een week veel regen, natte kleding en mopperende kinderen waren we er klaar mee. Op zondag hebben we een camping gezocht op een plek waar de weersverwachtingen een stuk beter waren."" Het werd het zonnige Toulouse in Zuid-Frankrijk. ""We vonden een camping en hebben meteen geboekt. Twee uur later hadden we onze voortent en caravan ingepakt en zijn we gaan rijden. Om half acht 's avonds vertrokken we en om half elf 's ochtends kwamen we hier aan. We hebben de voortent opgezet en zijn direct het zwembad in gedoken."" Jessica, haar man en haar veertienjarige zoon gingen halsoverkop naar Italië. ""Mijn man en ik hebben allebei een eigen bedrijf, dus we willen flexibel zijn met waar we heen gaan. We wilden eerst hier in Nederland een paar dagen weg. Maar ik keek naar het weerbericht en zag alleen maar regen."" ""We gaan straks toch al de herfst in, dan wil ik nu liever nog even naar de Italiaanse zon. Dus we hebben afgelopen vrijdag een reis naar Florence geboekt en stapten zondag al op het vliegtuig. En nu sta ik in mijn bikini met je te bellen. Hoe vet is dat?"" Ook Harry en zijn vrouw doen er alles aan om het slechte weer te ontduiken. Ze wilden graag naar Zuid-Duitsland en reden daar anderhalve week geleden naartoe. Daar was het wel erg regenachtig, dus vertrokken ze naar Pavia in Italië. Maar omdat Zuid-Duitsland wel echt op hun wensenlijstje staat, probeerden ze rustig richting het noorden te reizen. Ook daar hadden ze veel last van regen. ""We zijn uit pure ellende maar naar Frankrijk gegaan. We hebben een hele tour door Europa gehad om het slechte weer te omzeilen."" Het volgende punt op de reisplanning: de Ardennen. ""Ik heb er wel hoop op dat het goed weer wordt. Het is nu al zo lang slecht, op een gegeven moment moet de ellende toch over zijn."" Jessica en haar gezin kozen voor een wel erg creatieve oplossing. ""Vorige week stonden we op een camping in Gelderland: nat, koud en helemaal verwaaid. Maandag zouden we met frisse zin, een gedroogde tent en een lading gewassen kleding en beddengoed weer op pad gaan richting Noord-Brabant."" ""Maar zondagnacht voelde ik de bui al hangen: die dagen in een tentje zouden we niet gaan waarmaken. Dus bij het opstaan had ik een teleurgestelde zoon en een gang vol kampeerspullen."" ""Eerder in coronatijd zette ik een klein tentje op in de huiskamer, maar nu ontbrak daar alle zin toe. Dus was er nog maar één alternatief: logeren in de kas van mijn peetoom en tante."" ""Het is echt een cadeautje: droog, eigen sanitair, een skelter en alle ruimte onder de palmboom. O, en als uitje gingen we gisteren naar Gouda en vandaag naar Leiden met onze Museumkaart, zoals we ook zouden doen op vakantie."" ","Binnenland, Weer, Vakanties, Nujij, Europa, Wij, Florence, Frankrijk"
443,Winkels moesten het in 2023 vooral van hogere prijzen hebben ,"We hebben vorig jaar in de winkelstraat 5,6 procent meer uitgegeven dan een jaar eerder. Dit komt puur door prijsstijgingen, want het aantal gekochte artikelen is juist licht gedaald (-2,4 procent).", Door Tom van Gurp ,2024-01-31T08:24:28+01:00, Economie ,"We hebben vorig jaar in de winkelstraat 5,6 procent meer uitgegeven dan een jaar eerder. Dit komt puur door prijsstijgingen, want het aantal gekochte artikelen is juist licht gedaald (-2,4 procent). Zo zagen onder andere supermarkten, schoenenzaken en bouwmarkten hun omzet stijgen, terwijl consumenten daar minder artikelen kochten, blijkt uit cijfers van statistiekbureau CBS. De decembermaand was hierop een uitzondering. In die maand kochten we juist meer producten (+1,7 procent). Onder meer in de supermarkt, bij de groenteboer en bij de bakker kochten we wat meer. Ook bij non-foodwinkels trokken consumenten vaker de portemonnee, terwijl we online juist minder kochten. De omzet bij webwinkels daalde met 1,2 procent. ",Economie
444,Bekijk het programma en de uitslagen van het WK darts in Londen ,"De 31e editie van het WK darts in Londen is vrijdag van start gegaan. Nog tien Nederlanders maken kans op de wereldtitel, onder wie drievoudig wereldkampioen Michael van Gerwen. Een overzicht van het speelschema in Alexandra Palace.", Door onze sportredactie ,2023-12-01T19:17:53+01:00, Sport Overig ,"De 31e editie van het WK darts in Londen is vrijdag van start gegaan. Nog tien Nederlanders maken kans op de wereldtitel, onder wie drievoudig wereldkampioen Michael van Gerwen. Een overzicht van het speelschema in Alexandra Palace.  Middagsessie (vanaf 13.30 uur) Joe Cullen-Penhall (ronde 2) Avondsessie (vanaf 20.00 uur):  Dylan Slevin-Florian Hempel (ronde 1) Niels Zonneveld-Darren Webster (ronde 1) Jermaine Wattimena-Fallon Sherrock (ronde 1) Luke Humphries-L. Evans (ronde 2)   Avondsessie (vanaf 20.00 uur) Mario Vandenbogaerde-Thibault Tricole (ronde 1) Gian van Veen-Man-Lok Leung (ronde 1) Martin Lukeman-Haupai Puha (ronde 1) Gerwyn Price-Scutt (ronde 2)   Middagsessie (vanaf 13.30 uur): Ian White-Tomoya Goto (ronde 1) Ritchie Edhouse-Jeffrey de Graaf (ronde 1) Keegan Brown-Boris Krcmar (ronde 1) James Wade-Matt Campbell (ronde 2) Avondsessie (vanaf 20.00 uur):  Steve Beaton-Wessel Nijman (ronde 1) Mike De Decker-Dragutin Horvat (ronde 1) Ricardo Pietreczko-Mikuru Suzuki (ronde 1) Michael van Gerwen-Barry (ronde 2)   Middagsessie (vanaf 13.30 uur): Radek Szaganski-Marko Kantele (ronde 1) Steve Lennon-Owen Bates (ronde 1) William O'Connor-Bhav Patel (ronde 1) Ross Smith-Zonneveld/Webster (ronde 2)   Avondsessie (vanaf 20.00 uur): Ryan Joyce-Alex Spellman (ronde 1) Richard Veenstra-Ben Robb (ronde 1) Christian Kist-Luke Littler (ronde 1) Peter Wright-Jim Williams (ronde 2)   Middagsessie (vanaf 13.30 uur):  Mickey Mansell-Zong Xiao Chen (ronde 1) Luke Woodhouse-Berry van Peer (ronde 1) Madars Razma-De Decker/Horvat (ronde 2) Rob Cross-Vandenbogaerde/Tricole (ronde 2) Avondsessie (vanaf 20.00 uur): Andrew Gilding-Kist/Littler (ronde 2) Danny Noppert-S. Williams (ronde 2) Gabriel Clemens-Van Veen/Leung (ronde 2) Damon Heta-Lukeman/Puha (ronde 2)   Middagsessie (vanaf 13.30 uur): Brendan Dolan-Mansell/Zong (ronde 2) José de Sousa-Edhouse/De Graaf (ronde 2) Krzysztof Ratajski-Hughes (ronde 2) Dirk van Duijvenbode-Brown/Krcmar (ronde 2) Avondsessie (vanaf 20.00 uur): Dimitri Van den Bergh-Slevin/Hempel (ronde 2) Martin Schindler-Wattimena/Sherrock (ronde 2) Raymond van Barneveld-Szaganski/Kantele (ronde 2) Chris Dobey-O'Connor/Patel (ronde 2)   Woensdag 27 december (vanaf 13.30 uur) Donderdag 28 december (vanaf 13.30 uur) Vrijdag 29 december (vanaf 13.30 uur)   Vrijdag 29 december (vanaf 20.00 uur) Zaterdag 30 december (vanaf 13.30 uur)   Maandag 1 januari (vanaf 13.30 uur)   Dinsdag 2 januari (vanaf 20.30 uur)   Woensdag 3 januari (vanaf 21.00 uur)   Kevin Doets-Stowe Buntz (ronde 1) 3-0 Cameron Menzies-Rusty-Jake Rodriguez (ronde 1) 3-0 Simon Whitlock-Paolo Nebrida (ronde 1) 3-2 Michael Smith-Doets/Buntz (ronde 2) 3-2   Lee Evans-Sandro Eric Sosing (ronde 1) 3-0 Connor Scutt-Krzysztof Kciuk (ronde 1) 3-0 Jules van Dongen-Darren Penhall (ronde 1) 1-3 Dave Chisnall-Cameron Menzies (ronde 2) 3-1 Jamie Hughes-David Cameron (ronde 1) 3-1 Keane Barry-Reynaldo Rivera (ronde 1) 3-1 Scott Williams-Haruki Muramatsu (ronde 1) 3-1 Gary Anderson-Simon Whitlock (ronde 2) 3-0   Ricky Evans-Simon Adams (ronde 1) 3-0 Jim Williams-Norman Madhoo (ronde 1) 3-0 Matt Campbell-Lourence Ilagan (ronde 1) 3-2  ","Wk Darts, Darts, Londen, Alexandra Palace"
445,Oud brood opbakken en banaan in de vriezer: zo gooi je minder eten weg ,De meeste mensen streven ernaar dat alle etenswaren uit het boodschappenmandje uiteindelijk in hun maag verdwijnen. Toch lukt dat niet altijd. Vooral brood belandt regelmatig in de prullenbak. Hoe kunnen we minder eten weggooien?, Door Rianne Lachmeijer ,2023-09-13T18:41:50+02:00, Eten en drinken ,"De meeste mensen streven ernaar dat alle etenswaren uit het boodschappenmandje uiteindelijk in hun maag verdwijnen. Toch lukt dat niet altijd. Vooral brood belandt regelmatig in de prullenbak. Hoe kunnen we minder eten weggooien? ""Wat verspilling betreft staat brood echt al jaren op nummer één in Nederland"" weet Lilou van Lieshout van het Voedingscentrum. Voor Van Lieshout ligt de grootste uitdaging in fruit. Daarom doet ze aan ""fruitmanagement"" door een deel van het fruit in de koelkast te leggen. Appels, kiwi's en peren kunnen daar bijvoorbeeld goed in. De rest legt ze goed zichtbaar in de fruitschaal. We vroegen ook tips aan onze lezers. Veel lezers raden aan om eten in te vriezen. Daar kan meer in dan je denkt. Van restjes stamppot tot kruiden. En van gember en knoflook tot bananen. Gember en knoflook zijn blijkbaar ook makkelijker te raspen als ze uit de vriezer komen. Bij bananen is het belangrijk om deze zonder schil in de vriezer te stoppen. Het is handig om de bananen vast in stukjes te snijden. Zo kunnen ze daarna makkelijk in een smoothie of in de yoghurt. Ook het product dat we het meest verspillen kan goed in de vriezer: brood. Door brood in porties in te vriezen, hoef je nooit meer een sneetje weg te gooien. ""Wij hebben regelmatig een portie van het avondeten over"", zegt een lezer. ""Meestal vries ik die in. Soms breng ik mijn oudere overbuurvrouw een bordje eten. Als er voldoende porties in de vriezer liggen lassen we een 'restjesdag' in."" Meerdere lezers delen de tip om een kliekjesdag in te voeren. Verschillende lezers raden aan om restjes op een creatieve manier te gebruiken. Zo raspt Jelle_0546ca8f alle overgebleven kaas. ""In de vriezer staat een bakje waar al die restjes in gaan, allemaal door elkaar. Daar maken we vervolgens heerlijke tosti's mee, een kaassaus of ze gaan over de pizza en de pasta."" Een andere lezer weekt brood in gesmolten kruidenboter en bakt het dan krokant. Dan ""is het heerlijk bij de borrel of bij de soep"". Brabantia1 maakt paneermeel van oud brood. ""Veel lekkerder en het blijft maanden goed. Oud brood kun je ook roosteren."" Uhmm_evendenken vouwt aan het eind van de week bladerdeeg om de kliekjes. ""Alles kan erin, ook eieren en sla. Twintig minuten in de oven. Dan heb je tien bladerdeeghapjes en die kan je ook nog invriezen als je ze niet opeet."" Volgens Van Lieshout gaat het ook weleens mis met de houdbaarheidsdatum. Zo is er een verschil tussen ""ten minste houdbaar tot"" en ""te gebruiken tot"". Producten waarop ""ten minste houdbaar tot"" staat, zijn vaak veel langer houdbaar. Zo kan pasta wel een jaar na datum nog goed zijn. Ook bij zuivelproducten is het belangrijk om goed te kijken, ruiken en proeven. ""Als yoghurt een week over de datum is, maar nog goed ruikt, smaakt en er goed uitziet, dan kun je het nog eten."" Verschillende lezers weten dit ook. ""Houdbaarheidsdata op verpakkingen zijn rekbaar"", zegt Ziggy777 bijvoorbeeld. Maar voedselverspillingexpert Van Lieshout waarschuwt ook. Producten waarop ""te gebruiken tot"" staat, moet je écht niet meer eten na de datum. Bij vlees en verse vis is namelijk niet altijd te zien of ruiken of er ziekteverwekkers op zitten. Je kan vis en vlees nog wel op de houdbaarheidsdatum invriezen. Veel lezers vinden dat je vooral je bord moet leegeten. Dat kan natuurlijk ongezond zijn als je daardoor te veel eet. Daarom raadt Van Lieshout aan om vooral niet te veel op te scheppen. Alles wat nog in de pan zit, kan daarna makkelijker de vriezer in of verwerkt worden in een ander gerecht. Over boodschappen doen zijn lezers verdeeld. De ene lezer vindt het juist handig om vaker dan één keer per week naar de supermarkt te gaan. De andere lezer doet juist weekboodschappen om impulsaankopen te voorkomen. Sommige lezers koken in één keer grote porties waarbij ze direct een deel invriezen. Sommige lezers geven restjes aan de kippen, varkens of vogels. Het Voedingscentrum ziet dat nog steeds als voedselverspilling, omdat eten voor mensen aan strengere eisen moet voldoen dan eten voor dieren. Maar als mensen het niet meer kunnen eten, dan is een dier in elk geval een betere bestemming dan de prullenbak. ""De consument is niet alleen verantwoordelijk voor die laatste stap"", benadrukt Van Lieshout. Zo kunnen supermarkten bijvoorbeeld kleinere porties aanbieden of duidelijkere informatie geven over de houdbaarheid. Nederland heeft in de Europese Unie afgesproken om in 2030 de helft minder voedsel weg te gooien dan in 2015. Volgens Van Lieshout zou dat al een mooie prestatie zijn. Daarbij helpen alle kleine stapjes. Van minder eten opscheppen tot een rot plekje uit een appel snijden. ""Dat draagt allemaal bij aan minder voedselverspilling en een betere wereld."" ","Eten En Drinken, Binnenland, Nujij, Banaan"
446,"Nee, het malariamedicijn lijkt écht niet te hebben geholpen tegen corona ",Onlangs bleek dat zeker 16.990 coronapatiënten zijn overleden aan de bijwerkingen van het malariamedicijn hydroxychloroquine (HCQ). NU.nl-lezers vroegen zich af of het medicijn ook levens van patiënten heeft gered., Door Linda van Beest ,2024-01-11T15:14:21+01:00, Coronavirus ,"Onlangs bleek dat zeker 16.990 coronapatiënten zijn overleden aan de bijwerkingen van het malariamedicijn hydroxychloroquine (HCQ). NU.nl-lezers vroegen zich af of het medicijn ook levens van patiënten heeft gered. ""Nee, daar zijn geen aanwijzingen voor"", zegt viroloog Marion Koopmans. ""Er zijn artsen die dat beweren, vooral als het vroeg in de ziekte gegeven wordt."" Toch wijzen onderzoeken die op de juiste manier zijn uitgevoerd dat niet uit. Eerder toonde onderzoek in een vroeg stadium aan dat HCQ zou helpen, maar dat werd snel onderuitgehaald. Ook werd niet gekeken naar mogelijke bijwerkingen, terwijl daar wel aanwijzingen voor waren. ""Toch is niet verkeerd dat zoiets vroeg in een pandemie wordt uitgeprobeerd', zegt Koopmans. ""Maar voor een volgende keer moet dat onder onderzoeksprotocol gebeuren, zodat we ervan kunnen leren."" ","Coronavirus, Nujij, Hcq, Hydroxychloroquine"
447,West Side Story-ster Chita Rivera (91) overleden ,"De Amerikaanse actrice, zangeres en danseres Chita Rivera is op 91-jarige leeftijd overleden in New York. Rivera was beroemd dankzij haar lange carrière op Broadway. Ze brak door als Anita in West Side Story.", Door onze nieuwsredactie ,2024-01-30T22:03:59+01:00, Media en Cultuur ,"De Amerikaanse actrice, zangeres en danseres Chita Rivera is op 91-jarige leeftijd overleden in New York. Rivera was beroemd dankzij haar lange carrière op Broadway. Ze brak door als Anita in West Side Story. Haar dochter Lisa Mordente maakte de dood van Rivera dinsdag bekend, melden onder meer The New York Times en The Guardian. Rivera brak in 1957 door als Anita in West Side Story. Daarna speelde ze tot op hoge leeftijd in talloze theaterproducties, zoals Chicago, Bring Back Birdie en Kiss of the Spider Woman. Ook speelde ze rollen in films en tv-series. De Broadway-ster werd tijdens haar lange loopbaan tien keer genomineerd voor een Tony Award. Dat is een belangrijke Amerikaanse prijs in de musical- en toneelwereld. Rivera won de prijs twee keer. In 2009 kreeg Rivera de Presidential Medal of Freedom van de toenmalige Amerikaanse president Barack Obama. Dat is de hoogste onderscheiding die een Amerikaans staatsburger kan krijgen. ","Media En Cultuur, New York, West Side, Chita Rivera, Broadway, Anita"
448,Rapper 2 Chainz ontslagen uit ziekenhuis na auto-ongeluk ,Het gaat naar omstandigheden goed met 2 Chainz. De Amerikaanse rapper is ontslagen uit het ziekenhuis na een auto-ongeluk afgelopen weekend., Door onze entertainmentredactie ,2023-12-12T06:42:05+01:00, Achterklap ,"Het gaat naar omstandigheden goed met 2 Chainz. De Amerikaanse rapper is ontslagen uit het ziekenhuis na een auto-ongeluk afgelopen weekend. 2 Chainz is er redelijk goed van afgekomen, schrijft TMZ. De rapper heeft geen ernstige verwondingen opgelopen. Volgens de entertainmentsite is hij blij dat hij weer thuis is en wil hij de feestdagen in alle rust doorbrengen. Bij de crash van zaterdag in Miami waren nog twee andere auto's betrokken. De 45-jarige rapper had volgens Amerikaanse media net de weg verlaten, toen hij van achteren werd geraakt door een Tesla. De politie vermoedt dat de bestuurder van de Tesla onder invloed was. 2 Chainz, die eigenlijk Tauheed Epps heet, brak in 2012 solo door met zijn debuutalbum Based on a T.R.U. Story. De artiest is in Nederland vooral bekend van het nummer Talk Dirty, dat hij maakte met Jason Derulo. ","Achterklap, 2 Chainz"
449,Friends-acteur Matthew Perry overleed aan overdosis ketamine ,Matthew Perry is volgens het autopsierapport overleden aan de acute gevolgen van ketamine. De Friends-acteur verdronk daardoor in zijn jacuzzi., Door onze nieuwsredactie ,2023-12-15T23:14:22+01:00, Media en Cultuur ,"Matthew Perry is volgens het autopsierapport overleden aan de acute gevolgen van ketamine. De Friends-acteur verdronk daardoor in zijn jacuzzi. Perry werd eind oktober op 54-jarige leeftijd bewusteloos gevonden in de jacuzzi van zijn huis in Los Angeles. Volgens entertainmentwebsite TMZ had de Canadees-Amerikaanse acteur anderhalve week voor zijn dood een injectie ketamine gekregen als onderdeel van therapie voor depressie en angststoornis. Maar volgens het rapport kan hij niet zijn overleden aan de gevolgen van die specifieke injectie, omdat het effect van ketamine na een paar uur is uitgewerkt. De ketamine in het lichaam van Perry zou cardiovasculaire en ademhalingsproblemen hebben veroorzaakt. Volgens het rapport heeft hij waarschijnlijk een overdosis ketamine genomen. Ook de effecten van buprenorphine, een medicijn dat gebruikt wordt om van overmatig gebruik van opioïden af te komen, zouden hebben bijgedragen aan zijn dood. Er werden geen sporen van alcohol of harddrugs zoals cocaïne of heroïne in zijn bloed gevonden. Perry werd beroemd met zijn rol als Chandler Bing in Friends. De Canadees-Amerikaanse acteur speelde tien seizoenen lang in de comedyserie die in circa honderd landen te zien was. Later speelde hij mee in verschillende speelfilms, waaronder The Whole Nine Yards. Ook speelde Perry gastrollen in de series Ally McBeal en The West Wing en leende hij zijn stem aan de animatieserie The Simpsons. Perry speelde de laatste jaren minder en minder: zijn laatste rol in een serie of film stamt uit 2017, toen hij meespeelde in de miniserie The Kennedys: After Camelot. Vorig jaar bracht Perry zijn memoires uit: Friends, Lovers and the Big Terrible Thing: A Memoir. Daarin vertelt hij onder meer over zijn jarenlange strijd met drank- en drugsverslaving. ","Media En Cultuur, Friends, Matthew Perry"
450,"Malariamedicijn tijdens pandemie leidde tot doden, mogelijk ook in Nederland ",16.990 mensen overleden tijdens de coronapandemie aan de bijwerkingen van hydroxychloroquine (HCQ). Malariamedicijn HCQ werd gebruikt om ernstig zieke coronapatiënten te helpen. In Nederland zijn mogelijk ook honderden mensen om het leven gekomen door de bijwerkingen van HCQ., Door Linda van Beest ,2024-01-10T12:36:33+01:00, Coronavirus ,"16.990 mensen overleden tijdens de coronapandemie aan de bijwerkingen van hydroxychloroquine (HCQ). Malariamedicijn HCQ werd gebruikt om ernstig zieke coronapatiënten te helpen. In Nederland zijn mogelijk ook honderden mensen om het leven gekomen door de bijwerkingen van HCQ. Het nieuwe Franse onderzoek over HCQ werd woensdag in Biomedicine & Pharmacotherapy gepubliceerd. Voor de studie zijn gegevens bestudeerd van overleden coronapatiënten in België, Frankrijk, Italië, Spanje, Turkije en de Verenigde Staten. Het blijkt dat mensen die HCQ kregen toegediend een 11 procent hogere overlijdenskans hadden dan mensen die het medicijn niet kregen. Er waren al langer twijfels over de inzet van HCQ. Van het medicijn is bekend dat het hartritmestoornissen en hartstilstanden kan veroorzaken. Maar in de eerste golf van COVID-19 waren artsen ten einde raad: geen enkel geneesmiddel leek te helpen. Toen wees onderzoek uit dat het malariamedicijn het coronavirus zou kunnen remmen. Later werden die onderzoeksresultaten weer onderuit gehaald. Maar ook toen werd het aangeprezen door onder meer de toenmalige Amerikaanse president Donald Trump, die zich ermee liet behandelen toen hij het coronavirus had opgelopen. Ook FVD-leider Thierry Baudet prees het middel aan. Het gebruik van het malariamiddel was al langer een punt van twijfel, zegt viroloog Marion Koopmans tegen NU.nl. ""Het werd decennia geleden op de markt gebracht voor de behandeling van malaria en reuma, maar bleek ongeschikt voor de behandeling van coronapatiënten."" Er werd volgens Koopmans dan ook al snel gewaarschuwd voor de kans op bijwerkingen bij bepaalde type patiënten. Daarvoor moet je terugkijken naar het begin van de pandemie. ""Bij een nieuwe ziekte, die bij een deel van de mensen zeer ernstig verloopt, wordt naarstig gezocht naar mogelijkheden om te behandelen"", zegt Koopmans. ""Omdat het hier om een totaal nieuw virus ging, lag er niets op de plank."" De toelating van geneesmiddelen is een langdurig traject, waarbij een aantal stappen wordt doorlopen. Daarbij wordt eerst met laboratoriumstudies gekeken of er mogelijk effect is op de vermeerdering van het virus in cellen, daarna in dierstudies, en tenslotte in gecontroleerde studies bij mensen. Maar die stappen duren lang. In het eerste stadium van de studie in een laboratorium bleek dat het virus geremd werd door HCQ. ""Dat zou voor een totaal nieuw middel absoluut onvoldoende zijn om dat toe te laten op de markt"", legt Koopmans uit. ""Maar voor middelen die al gebruikt worden voor andere aandoeningen mogen artsen zelf beslissen of ze dat willen proberen. Dat heet een compassionate use programma."" Dat hebben sommige artsen dus gedaan. Maar bij zo'n grote uitbraak is het belangrijk om dan ook snel behandelstudies te doen op een manier die wel tot duidelijke conclusies leidt. Die studies zijn ook gedaan door de WHO en daaruit bleek al snel dat er geen duidelijke verbetering was bij opgenomen patiënten, en ze zelfs een verhoogd risico liepen op overlijden. Het onderzoek is volgens Koopmans een ""goed onderzoek dat een consistent beeld geeft van de situatie rondom het gebruik van HCQ en corona"". Het is daarom goed mogelijk dat er ook in ons land mensen zijn overleden aan de bijwerkingen van het middel. Ook in Nederland kregen veel mensen het medicijn toegediend. Het is niet bekend om hoeveel mensen het gaat. Volgens microbioloog Marc Bonten zijn in Nederland mogelijk honderden mensen om het leven gekomen door de bijwerkingen van HCQ, maar dat is in de Franse studie niet onderzocht. Hij baseert zich op eigen berekeningen en gaat ervan uit dat de hogere overlijdenskans van 11 procent ook in ons land van toepassing is. ""In de eerste golf werden zo'n 12.000 tot 15.000 mensen ziek, waarvan zo'n 20 procent overleed. Daarvan zouden zo'n tweehonderd mensen zijn overleden aan de bijwerkingen van HCQ"", zegt hij tegen de Volkskrant. Het gaat volgens Koopmans om een ""ruwe schatting"". ""Om het exacte aantal te weten zou je moeten weten hoe vaak het is gebruikt, bij welke patiënten en met welk risicoprofiel."" Exacte cijfers zijn momenteel dus niet bekend. De viroloog benadrukt dat het gebruik van compassionate use onder voorwaarden gewoon mag. ""Maar daarbij mag je wel verwachten dat behandelaars goed bijhouden wat de stand van kennis is. En dat wordt gehandeld bij veranderingen inzichten over de onwerkzaamheid of zelfs risico's."" ","Coronavirus, Buitenland, Nederland"
451,Baas Turkse centrale bank gaat weer bij ouders wonen vanwege hoge inflatie ,"Door de hoge inflatie kan Hafize Gaye Erkan, sinds juni de gouverneur van de centrale bank in Turkije, naar eigen zeggen geen woning in Istanboel bemachtigen. Daarom is ze met haar gezin bij haar ouders ingetrokken.", Door onze nieuwsredactie ,2023-12-16T13:25:51+01:00, Economie ,"Door de hoge inflatie kan Hafize Gaye Erkan, sinds juni de gouverneur van de centrale bank in Turkije, naar eigen zeggen geen woning in Istanboel bemachtigen. Daarom is ze met haar gezin bij haar ouders ingetrokken. ""We hebben geen huis kunnen vinden in Istanboel. Het is ontzettend duur. We zijn bij mijn ouders gaan wonen"", vertelde de 44-jarige Erikan aan de krant Hürriyet. Eerder werkte Erkan bij Goldman Sachs en First Republic Bank in de Verenigde Staten. ""Kan Istanboel duurder zijn geworden dan Manhattan?"" Turken hadden in november te maken met een inflatie van 61 procent op jaarbasis. Dat betekent dat de prijzen weer wat harder stegen dan eerder dit jaar. Onder Erkan verhoogde de centrale bank de rente naar 40 procent, om de inflatie te drukken. Na zijn verkiezingsoverwinning in juni beloofde president Recep Tayyip Erdogan conventioneler economisch beleid voor Turkije. In de voorgaande jaren verloor de Turkse lira fors aan waarde en liepen de prijzen in het land hard op door zorgen over Erdogans invloed op de centrale bank. De president vond namelijk dat beleidsmakers de rente moesten verlagen in de strijd tegen inflatie, terwijl centrale banken normaal gesproken de leenkosten juist verhogen om prijsstijgingen onder controle te krijgen. Erkan zei tegen Hürriyet dat de centrale bank richting het einde van de cyclus van renteverhogingen gaat. ","Economie, Turkije, Istanboel, Erkan"
452,OM eist driemaal levenslang voor 'ongekende' moord op Peter R. de Vries ,"Het Openbaar Ministerie heeft woensdag stevige straffen geëist tegen de negen verdachten van de moord op Peter R. de Vries. ""De derde in een rij van aanslagen op de rechtsstaat"", zegt justitie. Drie van de verdachten mogen als het aan justitie ligt nooit meer vrijkomen.", Door Joris Peters ,2024-01-31T11:37:51+01:00, Peter R. de Vries ,"Het Openbaar Ministerie heeft woensdag stevige straffen geëist tegen de negen verdachten van de moord op Peter R. de Vries. ""De derde in een rij van aanslagen op de rechtsstaat"", zegt justitie. Drie van de verdachten mogen als het aan justitie ligt nooit meer vrijkomen. Justitie plaatst de moord op De Vries in een reeks liquidaties rond kroongetuige Nabil B. Het gaat om de moorden op zijn broer Reduan, zijn advocaat Derk Wiersum en uiteindelijk ook zijn vertrouwenspersoon De Vries. ""De daders hebben onherstelbaar leed aangericht"", benadrukt het OM. ""De moord heeft een ongekende en zeer grote schok teweeggebracht in de samenleving."" De moord is volgens justitie bewust aan het begin van de avond in het centrum van Amsterdam gepleegd om ""het schokeffect te maximaliseren"". De Vries werd op 6 juli 2021 beschoten in de Lange Leidsedwarsstraat in Amsterdam. De misdaadverslaggever was net klaar met zijn werk bij RTL Boulevard en was op weg naar zijn auto. Vlak bij de garage werd hij volgens het OM door Delano G. (24) neergeschoten. G. stapte vervolgens bij Kamil E. (37) in de auto. Beiden werden binnen een uur na de aanslag met het moordwapen in hun vluchtauto aangehouden. De Vries overleed uiteindelijk op 15 juli aan zijn verwondingen. Tegen beide mannen is levenslang geëist voor het medeplegen van de moord op de misdaadjournalist. Die strafeis geldt ook voor Krystian M. (28), die de verdachten aanstuurde. Een groot verschil is dat justitie in zijn geval wel bewezen acht dat M. met een terroristisch oogmerk heeft gehandeld, en de maatschappij dus vrees heeft willen aanjagen. M. bood de nabestaanden dinsdag plots zijn excuses aan. Hij zei onder druk te hebben gehandeld. Uit vrees voor zijn eigen veiligheid zei er niet bij wie hem onder druk heeft gezet. In de maanden na de moord bleek dat De Vries al lange tijd in de gaten werd gehouden. Uit beelden van camera's in het centrum van Amsterdam blijkt volgens justitie overduidelijk dat een deel van de verdachten op de Lange Leidsedwarsstraat was om de gangen van De Vries in kaart te brengen. Tegen Gerower M. en Erickson O. werden ook fikse straffen geëist: 21 jaar cel. Deze mannen filmden De Vries vlak na de aanslag en verspreidden de beelden zo snel mogelijk om mensen nog meer schrik aan te jagen. ""Beelden waarmee de nabestaanden tot op de dag van vandaag worden geconfronteerd"", benadrukte justitie. Tegen de overige vier verdachten werden celstraffen tot zeventien jaar geëist. Het OM neemt het de mannen extra kwalijk dat zij geen enkele verantwoording hebben afgelegd voor hun daden. ""Op vragen antwoorden zij 'zwijgrecht'. Of soms alleen 'zwijg'"", zegt de officier van justitie. ","Peter R. De Vries, Misdaad, Nederland, Binnenland, Om"
453,VVD-leider Yesilgöz erkent eigen fouten: 'Verkeerde mensen boos gemaakt' ,Dilan Yesilgöz erkent dat ze fouten heeft gemaakt. De VVD-leider sprak zaterdag op een partijcongres sussende woorden om de gemoederen binnen de partij te bedaren., Door Priscilla Slomp ,2024-01-27T16:32:52+01:00, Politiek ,"Dilan Yesilgöz erkent dat ze fouten heeft gemaakt. De VVD-leider sprak zaterdag op een partijcongres sussende woorden om de gemoederen binnen de partij te bedaren. ""Wat een half jaar hebben wij achter de rug. Je kunt wel zeggen dat de VVD in een storm is beland"", zei Yesilgöz zaterdag tegen de leden. De partij verloor bij de verkiezingen in november tien zetels. Vrij onverwachts deelde Yesilgöz een paar dagen later mee dat ze niet in een kabinet wil stappen, maar alleen een rechts kabinet wil gedogen. Dat dit besluit tot kritiek zou leiden, had Yesilgöz wel verwacht. Maar ze had niet verwacht ""dat die zó stevig zou aankomen"", vertelde ze zaterdag. Veel VVD-leden en kiezers ervaarden het als een ""ijskoude douche"". In haar speech erkende Yesilgöz dat ze fouten heeft gemaakt. ""Ik ben gewend om boze mensen op mijn dak te krijgen. Mijn mantra is 'zolang ik de juiste mensen boos maak, doe ik het goed'. Maar nu waren veel van jullie boos."" Yesilgöz vindt dat ze te veel de nadruk heeft gelegd op de verkiezingsnederlaag en te weinig heeft uitgelegd wat ze wél gaat doen. Ze benadrukte dat de VVD verantwoordelijkheid wil nemen en gewoon aan de onderhandelingstafel zit om zoveel mogelijk voor de VVD-kiezers voor elkaar te krijgen. Toch is Yesilgöz vooralsnog niet van plan om van koers te veranderen. ""We gaan het stap voor stap zien. Ik zie op dit moment onze positie niet veranderen."" De VVD zit al een aantal weken met PVV, NSC en BBB om tafel. De vier partijen zijn volgens Yesilgöz nog aan het onderzoeken of er ""überhaupt perspectief is op overeenstemming"". De VVD-leider denkt dat dat gaat lukken. ""Er is een goede kans op een vruchtbare samenwerking."" Veel meer wilde Yesilgöz niet kwijt over de formatie vanwege de bekende radiostilte. Het is de bedoeling dat informateur Ronald Plasterk over twee à drie weken met een verslag komt. Binnen de partij zijn de meningen verdeeld over de samenwerking met de PVV. Maar, zo benadrukte Yesilgöz, ""wij laten onze identiteit niet bepalen door met wie we aan tafel zitten. Daar zullen de meningen over blijven verschillen. Dat hoort erbij."" Op het congres in Noordwijkerhout waren zaterdag zo'n negenhonderd leden bijeengekomen. Na de speech van Yesilgöz was er tijd om met elkaar in discussie te gaan. Een aantal VVD'ers uitten zich kritisch over de samenwerking met de PVV. Anderen riepen Yesilgöz juist op om in een kabinet met leider Geert Wilders te stappen. Beide standpunten konden op luid applaus rekenen. Ook Yesilgöz kreeg in haar speech meerdere keren steun vanuit de zaal. Ze is ook niet van plan om op te geven. ""Aan elke storm komt een einde"", zei ze. ","Politiek, Vvd, Yesilgöz"
454,"Excelsior laat Agrafiotis gaan, Vitessenaar Hamulic via Toulouse naar Rusland ","Excelsior heeft woensdag afscheid genomen van Nikolas Agrafiotis. De spits verkast naar het Duitse SV Wehen Wiesbaden. Vitesse heeft met Toulouse overeenstemming bereikt over het ontbinden van het huurcontract van Saïd Hamulic, die in Rusland aan de slag gaat.", Door onze sportredactie ,2024-01-31T10:30:21+01:00, Voetbal ,"Excelsior heeft woensdag afscheid genomen van Nikolas Agrafiotis. De spits verkast naar het Duitse SV Wehen Wiesbaden. Vitesse heeft met Toulouse overeenstemming bereikt over het ontbinden van het huurcontract van Saïd Hamulic, die in Rusland aan de slag gaat. Agrafiotis begon het seizoen met vijf doelpunten in de eerste zes duels nog flitsend. Daarna verloor de Nederlander zijn basisplek aan de van Tottenham Hotspur gehuurde Ier Troy Parrott. Daarna moest Agrafiotis het vooral doen met invalbeurten. Hoewel Excelsior tevreden over de spits was, heeft de club hem toch laten gaan. ""Gezien de vele interesse in Nikolas en zijn aflopende overeenkomst hebben we overeenstemming bereikt met SV Wehen Wiesbaden"", legt technisch manager Niels van Duinen op de clubsite uit. Ook Hamulic laat de Eredivisie achter zich, een half seizoen nadat hij op het hoogste niveau in Nederland was gaan spelen. De 23-jarige spits werd door Vitesse gehuurd van Toulouse, maar kon in Arnhem geen potten breken. In dertien competitiewedstrijden scoorde hij geen enkele keer. Vitesse en Toulouse hebben besloten de samenwerking vroegtijdig te beëindigen. Volgens de Gelderlander lag de Bosnisch international slecht in de groep en is hij een solist. Zowel de Arnhemse club als Hamulic stuurde daarom aan op een breuk, die nu is beklonken. Hamulic heeft al een nieuwe club gevonden. Hij gaat per direct aan de slag bij Lokomotiv Moskou, de nummer vier in de Russische competitie. Die club heeft ook een optie tot koop bedongen. ","Voetbal, Vitesse, Eredivisie, Excelsior, Rusland, Toulouse, Nikolas Agrafiotis, Saïd Hamulic, Sv Wehen Wiesbaden"
455,Bondscoach Marokko rekent zich Afrika Cup-uitschakeling aan: 'Ik heb gefaald' ,Bondscoach Walid Regragui heeft de hand in eigen boezem gestoken na de vroegtijdige uitschakeling van Marokko op de Afrika Cup. De 48-jarige trainer rekent zichzelf de verrassende 0-2-nederlaag in de achtste finales tegen Zuid-Afrika aan., Door onze sportredactie ,2024-01-31T07:11:59+01:00, Voetbal ,"Bondscoach Walid Regragui heeft de hand in eigen boezem gestoken na de vroegtijdige uitschakeling van Marokko op de Afrika Cup. De 48-jarige trainer rekent zichzelf de verrassende 0-2-nederlaag in de achtste finales tegen Zuid-Afrika aan. ""Ik neem de verantwoordelijkheid voor alles wat er is gebeurd. Ik verschuil me nooit. Vandaag heb ik gefaald"", vertelde Regragui na afloop. Marokko had nog als nummer één in zijn groep de achtste finales bereikt. Het op papier mindere Zuid-Afrika leek in de knock-outfase geen probleem te zijn. Maar Marokko, waar Hakim Ziyech vanwege blessureleed ontbrak, ging toch onderuit. Dat gebeurde na doelpunten van Evidence Makgopa en Teboho Mokoena, een gemiste strafschop van Achraf Hakimi en een rode kaart voor Sofyan Amrabat. Marokko had als doelstelling de halve finale van het toernooi te halen. Nu die missie is mislukt, is het de vraag wat het betekent voor de toekomst van Regragui. In zijn tot 2026 lopende contract staat een clausule, die het mogelijk maakt de overeenkomst na de Afrika Cup te ontbinden. ""Ik zal om de tafel gaan met mijn voorzitter. We zullen een goed gesprek hebben"", zei Regragui. ""Ik verstop me niet, ik neem mijn verantwoordelijkheid. Dat we niet in de halve finale staan, betekent dat we hebben gefaald. Dat betekent niet dat ik een slechte coach ben. Maar als het moet, maak ik plaats voor een ander."" De Marokkanen golden als grote kanshebber voor de Afrika Cup-titel, nadat het Noord-Afrikaanse land eind 2022 nog de halve finale van het WK had gehaald. Eerder sneuvelden al meerdere favorieten op deze Afrika Cup. Ook titelhouder Senegal, Egypte en Kameroen liggen er al uit. Bij PSV zal de uitschakeling van de Marokkaanse ploeg dinsdagavond waarschijnlijk met gejuich zijn ontvangen. Het betekent dat middenvelder Ismael Saibari kan terugkeren naar Eindhoven. De 22-jarige Saibari wordt node gemist bij PSV, waar de spoeling op het middenveld dun is. Joey Veerman en Malik Tillman ontbreken op dit moment door blessureleed bij PSV, dat zaterdag de topper uit tegen Ajax speelt. Saibari kwam tijdens de Afrika Cup slechts tweemaal in actie voor Marokko. Tegen Zuid-Afrika viel hij een half uur voor tijd in. Het is nog niet bekend wanneer Saibari precies terugkeert in Eindhoven. ","Voetbal, Afrika, Afrika Cup, Marokkaans Elftal, Bondscoach Marokko, Marokko, Zuid-afrika, Walid Regragui, 0-2-nederlaag"
456,Penélope Cruz wees eerste kans op doorbraak af vanwege seksscènes ,Penélope Cruz wees op twintigjarige leeftijd de eerste kans op een doorbraak in de Verenigde Staten af toen ze erachter kwam dat ze voor een film naakt seksscènes moest spelen. Dat vertelt ze in podcast Five Things With Lynn Hirschberg., Door onze entertainmentredactie ,2023-12-17T16:15:52+01:00, Achterklap ,"Penélope Cruz wees op twintigjarige leeftijd de eerste kans op een doorbraak in de Verenigde Staten af toen ze erachter kwam dat ze voor een film naakt seksscènes moest spelen. Dat vertelt ze in podcast Five Things With Lynn Hirschberg. Cruz moest voor een auditie - voor een film die ze niet noemt - een contract tekenen met daarin een clausule dat ze een aantal seksscènes moest spelen. Dit kwam voor de beginnende Spaanse actrice als een verrassing. ""Ik was geschokt, want dat stond niet in het script"", zegt ze. ""Ik vond het niet leuk dat me dat niet was verteld voordat ik op een vlucht van veertien uur stapte."" De actrice weigerde om het contract te tekenen, maar deed alsnog auditie voor de film. ""Ik zei: 'Luister, het probleem is dat jullie me dat niet vertelden voordat ik op het vliegtuig stapte en me een ander script stuurden. Ik wil nu auditie doen voor het script dat jullie me vorige week stuurden'."" Cruz kon aan de gezichten van de castingregisseurs zien dat ze wisten dat het waar was wat ze zei. ""En ik wist dat ik de rol toch niet zou krijgen, omdat de regisseur heel boos was dat ik niet had getekend. Het was jammer, maar ik wist dat ik het juiste had gedaan. Het was het moment waarop ik het trotst was dat ik iets had bereikt in mijn carrière. Ik zou later nog wel seksscènes spelen, maar op dat moment was ik er nog niet klaar voor. Ik was trots op mezelf. Ik kreeg de rol niet, maar daar gaf ik niets om."" De inmiddels 49-jarige actrice is bekend van haar rollen in Vanilla Sky, Pirates of the Caribbean: On Stranger Tides en Murder on the Orient Express. Ook won ze diverse prijzen zoals een Oscar voor beste vrouwelijke bijrol in Vicky Cristina Barcelona. ","Achterklap, Penélope Cruz, Lynn Hirschberg, Verenigde Staten"
457,Muziek Ariana Grande en The Weeknd verdwijnt door conflict mogelijk van TikTok ,"Muziekconcern Universal Music Group dreigt zijn muziek van popsterren als Taylor Swift, The Weeknd, Ariana Grande en Lady Gaga van TikTok te halen. Het bedrijf heeft nog geen overeenstemming bereikt over de verlenging van een licentiedeal.", Door onze entertainmentredactie ,2024-01-31T09:39:35+01:00, Muziek ,"Muziekconcern Universal Music Group dreigt zijn muziek van popsterren als Taylor Swift, The Weeknd, Ariana Grande en Lady Gaga van TikTok te halen. Het bedrijf heeft nog geen overeenstemming bereikt over de verlenging van een licentiedeal. In de app met meer dan een miljard gebruikers is het mogelijk om muziek onder video's te plaatsen. Liedjes van bijvoorbeeld Swift en Grande komen regelmatig voor in de TikTok-content. Daar komt dus mogelijk een eind aan. Volgens Universal Music Group (UMG) is TikTok niet bereid om voldoende te betalen voor de muziekrechten en probeert de app een ongunstige deal af te dwingen. Ook zou TikTok met behulp van kunstmatige intelligentie muziek creëren, waardoor echte artiesten worden vervangen door AI. Verder stelt het platenlabel dat de app te weinig doet tegen het illegaal kopiëren van muziek. Universal erkent dat de zaak gevolgen kan hebben voor de muzikanten en componisten onder zijn label. Maar de platenmaatschappij draagt naar eigen zeggen de verantwoordelijkheid om te vechten voor eerlijke voorwaarden. TikTok is volgens Universal goed voor ongeveer 1 procent van de totale omzet. TikTok is teleurgesteld over de opstelling van het concern, dat ""hebzucht belangrijker vindt dan de belangen van de artiesten"". Volgens de app zijn de beschuldigingen van UMG onjuist en dient TikTok juist als een belangrijk platform voor het ontdekken en promoten van de artiesten van de muziekmaatschappij. ""Het is duidelijk dat de acties van Universal niet in het belang zijn van hun artiesten, songwriters en fans"", laat het sociale medium aan NU.nl weten. ","Muziek, Ariana Grande, Tiktok, Media En Cultuur, Muziekconcern, Taylor Swift"
